==============================================================================
Unbekannt — Ohne Titel | URN: urn:cts:greekLit:tlg0085.tlg005.perseus-grc2
==============================================================================
[[DRAMATIS PERSONAE ANFANG:]]
  • Φύλαξ  -->  Φύλα:
  • Χορός  -->  Χορό:
  • Κλυταιμήστρα  -->  Κλυτ:
  • Κῆρυξ  -->  Κῆρυ:
  • Ἀγαμέμνων  -->  Ἀγαμ:
  • Κασάνδρα  -->  Κασά:
[[DRAMATIS PERSONAE ENDE:]]

==============================================================================
    === Episode ===*==============================================================================================
[1]  Φύλαξ: θεοὺς μὲν αἰτῶ τῶνδʼ ἀπαλλαγὴν πόνων
[2]  Φύλαξ: φρουρᾶς ἐτείας μῆκος, ἣν κοιμώμενος
[3]  Φύλαξ: στέγαις Ἀτρειδῶν ἄγκαθεν, κυνὸς δίκην,
[4]  Φύλαξ: ἄστρων κάτοιδα νυκτέρων ὁμήγυριν,
[5]  Φύλαξ: καὶ τοὺς φέροντας χεῖμα καὶ θέρος βροτοῖς
[6]  Φύλαξ: λαμπροὺς δυνάστας, ἐμπρέποντας αἰθέρι
[7]  Φύλαξ: ἀστέρας, ὅταν φθίνωσιν, ἀντολάς τε τῶν.
[8]  Φύλαξ: καὶ νῦν φυλάσσω λαμπάδος τό σύμβολον,
[9]  Φύλαξ: αὐγὴν πυρὸς φέρουσαν ἐκ Τροίας φάτιν
[10]  Φύλαξ: ἁλώσιμόν τε βάξιν· ὧδε γὰρ κρατεῖ
[11]  Φύλαξ: γυναικὸς ἀνδρόβουλον ἐλπίζον κέαρ.
[12]  Φύλαξ: εὖτʼ ἂν δὲ νυκτίπλαγκτον ἔνδροσόν τʼ ἔχω
[13]  Φύλαξ: εὐνὴν ὀνείροις οὐκ ἐπισκοπουμένην
[14]  Φύλαξ: ἐμήν· φόβος γὰρ ἀνθʼ ὕπνου παραστατεῖ,
[15]  Φύλαξ: τὸ μὴ βεβαίως βλέφαρα συμβαλεῖν ὕπνῳ·
[16]  Φύλαξ: ὅταν δʼ ἀείδειν ἢ μινύρεσθαι δοκῶ,
[17]  Φύλαξ: ὕπνου τόδʼ ἀντίμολπον ἐντέμνων ἄκος,
[18]  Φύλαξ: κλαίω τότʼ οἴκου τοῦδε συμφορὰν στένων
[19]  Φύλαξ: οὐχ ὡς τὰ πρόσθʼ ἄριστα διαπονουμένου.
[20]  Φύλαξ: νῦν δʼ εὐτυχὴς γένοιτʼ ἀπαλλαγὴ πόνων
[21]  Φύλαξ: εὐαγγέλου φανέντος ὀρφναίου πυρός.
[22]  Φύλαξ: ὦ χαῖρε λαμπτὴρ νυκτός, ἡμερήσιον
[23]  Φύλαξ: φάος πιφαύσκων καὶ χορῶν κατάστασιν
[24]  Φύλαξ: πολλῶν ἐν Ἄργει, τῆσδε συμφορᾶς χάριν.
[25]  Φύλαξ: ἰοὺ ἰού.
[26]  Φύλαξ: Ἀγαμέμνονος γυναικὶ σημαίνω τορῶς
[27]  Φύλαξ: εὐνῆς ἐπαντείλασαν ὡς τάχος δόμοις
[28]  Φύλαξ: ὀλολυγμὸν εὐφημοῦντα τῇδε λαμπάδι
[29]  Φύλαξ: ἐπορθιάζειν, εἴπερ Ἰλίου πόλις
[30]  Φύλαξ: ἑάλωκεν, ὡς ὁ φρυκτὸς ἀγγέλλων πρέπει·
[31]  Φύλαξ: αὐτός τʼ ἔγωγε φροίμιον χορεύσομαι.
[32]  Φύλαξ: τὰ δεσποτῶν γὰρ εὖ πεσόντα θήσομαι
[33]  Φύλαξ: τρὶς ἓξ βαλούσης τῆσδέ μοι φρυκτωρίας.
[34]  Φύλαξ: γένοιτο δʼ οὖν μολόντος εὐφιλῆ χέρα
[35]  Φύλαξ: ἄνακτος οἴκων τῇδε βαστάσαι χερί.
[36]  Φύλαξ: τὰ δʼ ἄλλα σιγῶ· βοῦς ἐπὶ γλώσσῃ μέγας
[37]  Φύλαξ: βέβηκεν· οἶκος δʼ αὐτός, εἰ φθογγὴν λάβοι,
[38]  Φύλαξ: σαφέστατʼ ἂν λέξειεν· ὡς ἑκὼν ἐγὼ
[39]  Φύλαξ: μαθοῦσιν αὐδῶ κοὐ μαθοῦσι λήθομαι.
      === Anapäste ===*=========================================================================
[40]  Χορός: δέκατον μὲν ἔτος τόδʼ ἐπεὶ Πριάμου
[41]  Χορός: μέγας ἀντίδικος,
[42]  Χορός: Μενέλαος ἄναξ ἠδʼ Ἀγαμέμνων,
[43]  Χορός: διθρόνου Διόθεν καὶ δισκήπτρου
[44]  Χορός: τιμῆς ὀχυρὸν ζεῦγος Ἀτρειδᾶν
[45]  Χορός: στόλον Ἀργείων χιλιοναύτην,
[46]  Χορός: τῆσδʼ ἀπὸ χώρας
[47]  Χορός: ἦραν, στρατιῶτιν ἀρωγὰν,
[48]  Χορός: μέγαν ἐκ θυμοῦ κλάζοντες Ἄρη
[49]  Χορός: τρόπον αἰγυπιῶν, οἵτʼ ἐκπατίοις
[50]  Χορός: ἄλγεσι παίδων ὕπατοι λεχέων
[51]  Χορός: στροφοδινοῦνται
[52]  Χορός: πτερύγων ἐρετμοῖσιν ἐρεσσόμενοι,
[53]  Χορός: δεμνιοτήρη
[54]  Χορός: πόνον ὀρταλίχων ὀλέσαντες·
[55]  Χορός: ὕπατος δʼ ἀίων ἤ τις Ἀπόλλων
[56]  Χορός: ἢ Πὰν ἢ Ζεὺς οἰωνόθροον
[57]  Χορός: γόον ὀξυβόαν τῶνδε μετοίκων
[58]  Χορός: ὑστερόποινον
[59]  Χορός: πέμπει παραβᾶσιν Ἐρινύν.
[60]  Χορός: οὕτω δʼ Ἀτρέως παῖδας ὁ κρείσσων
[61]  Χορός: ἐπʼ Ἀλεξάνδρῳ πέμπει ξένιος
[62]  Χορός: Ζεὺς πολυάνορος ἀμφὶ γυναικὸς
[63]  Χορός: πολλὰ παλαίσματα καὶ γυιοβαρῆ
[64]  Χορός: γόνατος κονίαισιν ἐρειδομένου
[65]  Χορός: διακναιομένης τʼ ἐν προτελείοις
[66]  Χορός: κάμακος θήσων Δαναοῖσι
[67]  Χορός: Τρωσί θʼ ὁμοίως. ἔστι δʼ ὅπη νῦν
[68]  Χορός: ἔστι· τελεῖται δʼ ἐς τὸ πεπρωμένον·
[69]  Χορός: οὔθʼ ὑποκαίων οὔθʼ ὑπολείβων
[70]  Χορός: οὔτε δακρύων ἀπύρων ἱερῶν
[71]  Χορός: ὀργὰς ἀτενεῖς παραθέλξει.
[72]  Χορός: ἡμεῖς δʼ ἀτίται σαρκὶ παλαιᾷ
[73]  Χορός: τῆς τότʼ ἀρωγῆς ὑπολειφθέντες
[74]  Χορός: μίμνομεν ἰσχὺν
[75]  Χορός: ἰσόπαιδα νέμοντες ἐπὶ σκήπτροις.
[76]  Χορός: ὅ τε γὰρ νεαρὸς μυελὸς στέρνων
[77]  Χορός: ἐντὸς ἀνᾴσσων
[78]  Χορός: ἰσόπρεσβυς, Ἄρης δʼ οὐκ ἔνι χώρᾳ,
[79]  Χορός: τό θʼ ὑπέργηρων φυλλάδος ἤδη
[80]  Χορός: κατακαρφομένης τρίποδας μὲν ὁδοὺς
[81]  Χορός: στείχει, παιδὸς δʼ οὐδὲν ἀρείων
[82]  Χορός: ὄναρ ἡμερόφαντον ἀλαίνει.
[83]  Χορός: σὺ δέ, Τυνδάρεω
[84]  Χορός: θύγατερ, βασίλεια Κλυταιμήστρα,
[85]  Χορός: τί χρέος; τί νέον; τί δʼ ἐπαισθομένη,
[86]  Χορός: τίνος ἀγγελίας
[87]  Χορός: πειθοῖ περίπεμπτα θυοσκεῖς;
[88]  Χορός: πάντων δὲ θεῶν τῶν ἀστυνόμων,
[89]  Χορός: ὑπάτων, χθονίων,
[90]  Χορός: τῶν τʼ οὐρανίων τῶν τʼ ἀγοραίων,
[91]  Χορός: βωμοὶ δώροισι φλέγονται·
[92]  Χορός: ἄλλη δʼ ἄλλοθεν οὐρανομήκης
[93]  Χορός: λαμπὰς ἀνίσχει,
[94]  Χορός: φαρμασσομένη χρίματος ἁγνοῦ
[95]  Χορός: μαλακαῖς ἀδόλοισι παρηγορίαις,
[96]  Χορός: πελάνῳ μυχόθεν βασιλείῳ.
[97]  Χορός: τούτων λέξασʼ ὅ τι καὶ δυνατὸν
[98]  Χορός: καὶ θέμις αἰνεῖν,
[99]  Χορός: παιών τε γενοῦ τῆσδε μερίμνης,
[100]  Χορός: ἣ νῦν τοτὲ μὲν κακόφρων τελέθει,
[101]  Χορός: τοτὲ δʼ ἐκ θυσιῶν ἀγανὴ φαίνουσʼ
[102]  Χορός: ἐλπὶς ἀμύνει φροντίδʼ ἄπληστον
[103]  Χορός: τῆς θυμοβόρου φρένα λύπης.
    === Chor ===*=================================================================================================
      === Strophe 1 ===*========================================================================
[104]  Χορός: κύριός εἰμι θροεῖν ὅδιον κράτος αἴσιον ἀνδρῶν
[105]  Χορός: ἐκτελέων· ἔτι γὰρ θεόθεν καταπνεύει
[106]  Χορός: πειθὼ μολπᾶν
[107]  Χορός: ἀλκὰν σύμφυτος αἰών·
[108]  Χορός: ὅπως Ἀχαι-
[109]  Χορός: ῶν δίθρονον κράτος, Ἑλλάδος ἥβας
[110]  Χορός: ξύμφρονα ταγάν,
[111]  Χορός: πέμπει σὺν δορὶ καὶ χερὶ πράκτορι
[112]  Χορός: θούριος ὄρνις Τευκρίδʼ ἐπʼ αἶαν,
[113]  Χορός: οἰωνῶν βασιλεὺς βασιλεῦσι νε-
[115]  Χορός: ῶν ὁ κελαινός, ὅ τʼ ἐξόπιν ἀργᾶς,
[116]  Χορός: φανέντες ἴ-
[117]  Χορός: κταρ μελάθρων χερὸς ἐκ δοριπάλτου
[118]  Χορός: παμπρέπτοις ἐν ἕδραισιν,
[119]  Χορός: βοσκόμενοι λαγίναν, ἐρικύμονα φέρματι γένναν,
[120]  Χορός: βλαβέντα λοισθίων δρόμων.
[121]  Χορός: αἴλινον αἴλινον εἰπέ, τὸ δʼ εὖ νικάτω.
      === Antistrophe 1 ===*====================================================================
[122]  Χορός: κεδνὸς δὲ στρατόμαντις ἰδὼν δύο λήμασι δισσοὺς
[123]  Χορός: Ἀτρεΐδας μαχίμους ἐδάη λαγοδαίτας
[124]  Χορός: πομπούς τʼ ἀρχάς·
[125]  Χορός: οὕτω δʼ εἶπε τερᾴζων·
[126]  Χορός: χρόνῳ μὲν ἀγρεῖ
[127]  Χορός: Πριάμου πόλιν ἅδε κέλευθος,
[128]  Χορός: πάντα δὲ πύργων
[129]  Χορός: κτήνη πρόσθε τὰ δημιοπληθῆ
[130]  Χορός: Μοῖρʼ ἀλαπάξει πρὸς τὸ βίαιον·
[131]  Χορός: οἶον μή τις ἄγα θεόθεν κνεφά-
[132]  Χορός: σῃ προτυπὲν στόμιον μέγα Τροίας
[133]  Χορός: στρατωθέν.οἴκτῳ γὰρ ἐπί-
[135]  Χορός: φθονος Ἄρτεμις ἁγνὰ
[136]  Χορός: πτανοῖσιν κυσὶ πατρὸς
[137]  Χορός: αὐτότοκον πρὸ λόχου μογερὰν πτάκα θυομένοισιν
[138]  Χορός: στυγεῖ δὲ δεῖπνον αἰετῶν.
[139]  Χορός: αἴλινον αἴλινον εἰπέ, τὸ δʼ εὖ νικάτω.
      === Epode ===*============================================================================
[140]  Χορός: τόσον περ εὔφρων, καλά,
[141]  Χορός: δρόσοισι λεπτοῖς μαλερῶν λεόντων
[142]  Χορός: πάντων τʼ ἀγρονόμων φιλομάστοις
[143]  Χορός: θηρῶν ὀβρικάλοισι τερπνά,
[144]  Χορός: τούτων αἴνει ξύμβολα κρᾶναι,
[145]  Χορός: δεξιὰ μέν, κατάμομφα δὲ φάσματα στρουθῶν.
[146]  Χορός: ἰήιον δὲ καλέω Παιᾶνα,
[147]  Χορός: μή τινας ἀντιπνόους Δανα-
[148]  Χορός: οῖς χρονίας ἐχενῇδας ἀ-
[150]  Χορός: πλοίας τεύξῃ,
[151]  Χορός: σπευδομένα θυσίαν ἑτέραν ἄνομόν τινʼ, ἄδαιτον
[152]  Χορός: νεικέων τέκτονα σύμφυτον,
[153]  Χορός: οὐ δεισήνορα. μίμνει γὰρ φοβερὰ παλίνορτος
[155]  Χορός: οἰκονόμος δολία μνάμων μῆνις τεκνόποινος.
[156]  Χορός: τοιάδε Κάλχας ξὺν μεγάλοις ἀγαθοῖς ἀπέκλαγξεν
[157]  Χορός: μόρσιμʼ ἀπʼ ὀρνίθων ὁδίων οἴκοις βασιλείοις·
[158]  Χορός: τοῖς δʼ ὁμόφωνον
[159]  Χορός: αἴλινον αἴλινον εἰπέ, τὸ δʼ εὖ νικάτω.
      === Strophe 2 ===*========================================================================
[160]  Χορός: Ζεύς, ὅστις ποτʼ ἐστίν, εἰ τόδʼ αὐ-
[161]  Χορός: τῷ φίλον κεκλημένῳ,
[162]  Χορός: τοῦτό νιν προσεννέπω.
[163]  Χορός: οὐκ ἔχω προσεικάσαι
[164]  Χορός: πάντʼ ἐπισταθμώμενος
[165]  Χορός: πλὴν Διός, εἰ τὸ μάταν ἀπὸ φροντίδος ἄχθος
[166]  Χορός: χρὴ βαλεῖν ἐτητύμως.
      === Antistrophe 2 ===*====================================================================
[167]  Χορός: οὐδʼ ὅστις πάροιθεν ἦν μέγας,
[168]  Χορός: παμμάχῳ θράσει βρύων,
[170]  Χορός: οὐδὲ λέξεται πρὶν ὤν·
[171]  Χορός: ὃς δʼ ἔπειτʼ ἔφυ, τρια-
[172]  Χορός: κτῆρος οἴχεται τυχών.
[173]  Χορός: Ζῆνα δέ τις προφρόνως ἐπινίκια κλάζων
[175]  Χορός: τεύξεται φρενῶν τὸ πᾶν·
      === Strophe 3 ===*========================================================================
[176]  Χορός: τὸν φρονεῖν βροτοὺς ὁδώ-
[177]  Χορός: σαντα, τὸν πάθει μάθος
[178]  Χορός: θέντα κυρίως ἔχειν.
[179]  Χορός: στάζει δʼ ἔν θʼ ὕπνῳ πρὸ καρδίας
[180]  Χορός: μνησιπήμων πόνος· καὶ παρʼ ἄ-
[181]  Χορός: κοντας ἦλθε σωφρονεῖν.
[182]  Χορός: δαιμόνων δέ που χάρις βίαιος
[183]  Χορός: σέλμα σεμνὸν ἡμένων.
      === Antistrophe 3 ===*====================================================================
[184]  Χορός: καὶ τόθʼ ἡγεμὼν ὁ πρέ-
[185]  Χορός: σβυς νεῶν Ἀχαιικῶν,
[186]  Χορός: μάντιν οὔτινα ψέγων,
[187]  Χορός: ἐμπαίοις τύχαισι συμπνέων,
[188]  Χορός: εὖτʼ ἀπλοίᾳ κεναγγεῖ βαρύ-
[189]  Χορός: νοντʼ Ἀχαιικὸς λεώς,
[190]  Χορός: Χαλκίδος πέραν ἔχων παλιρρόχ-
[191]  Χορός: θοις ἐν Αὐλίδος τόποις·
      === Strophe 4 ===*========================================================================
[192]  Χορός: πνοαὶ δʼ ἀπὸ Στρυμόνος μολοῦσαι
[193]  Χορός: κακόσχολοι νήστιδες δύσορμοι,
[194]  Χορός: βροτῶν ἄλαι, ναῶν τε καὶ
[195]  Χορός: πεισμάτων ἀφειδεῖς,
[196]  Χορός: παλιμμήκη χρόνον τιθεῖσαι
[197]  Χορός: τρίβῳ κατέξαινον ἄν-
[198]  Χορός: θος Ἀργείων· ἐπεὶ δὲ καὶ πικροῦ
[199]  Χορός: χείματος ἄλλο μῆχαρ
[200]  Χορός: βριθύτερον πρόμοισιν
[201]  Χορός: μάντις ἔκλαγξεν προφέρων
[202]  Χορός: Ἄρτεμιν, ὥστε χθόνα βάκ-
[203]  Χορός: τροις ἐπικρούσαντας Ἀτρεί-
[204]  Χορός: δας δάκρυ μὴ κατασχεῖν·
      === Antistrophe 4 ===*====================================================================
[205]  Χορός: ἄναξ δʼ ὁ πρέσβυς τότʼ εἶπε φωνῶν·
[206]  Χορός: βαρεῖα μὲν κὴρ τὸ μὴ πιθέσθαι,
[207]  Χορός: βαρεῖα δʼ, εἰ τέκνον δαΐ-
[208]  Χορός: ξω, δόμων ἄγαλμα,
[209]  Χορός: μιαίνων παρθενοσφάγοισιν
[210]  Χορός: ῥείθροις πατρῴους χέρας
[211]  Χορός: πέλας βωμοῦ· τί τῶνδʼ ἄνευ κακῶν,
[212]  Χορός: πῶς λιπόναυς γένωμαι
[213]  Χορός: ξυμμαχίας ἁμαρτών;
[214]  Χορός: παυσανέμου γὰρ θυσίας
[215]  Χορός: παρθενίου θʼ αἵματος ὀρ-
[216]  Χορός: γᾷ περιόργως ἐπιθυ-
[217]  Χορός: μεῖν θέμις. εὖ γὰρ εἴη.
      === Strophe 5 ===*========================================================================
[218]  Χορός: ἐπεὶ δʼ ἀνάγκας ἔδυ λέπαδνον
[219]  Χορός: φρενὸς πνέων δυσσεβῆ τροπαίαν
[220]  Χορός: ἄναγνον ἀνίερον, τόθεν
[221]  Χορός: τὸ παντότολμον φρονεῖν μετέγνω.
[222]  Χορός: βροτοὺς θρασύνει γὰρ αἰσχρόμητις
[223]  Χορός: τάλαινα παρακοπὰ πρωτοπήμων. ἔτλα δʼ οὖν
[225]  Χορός: θυτὴρ γενέσθαι θυγατρός,
[226]  Χορός: γυναικοποίνων πολέμων ἀρωγὰν
[227]  Χορός: καὶ προτέλεια ναῶν.
      === Antistrophe 5 ===*====================================================================
[228]  Χορός: λιτὰς δὲ καὶ κληδόνας πατρῴους
[229]  Χορός: παρʼ οὐδὲν αἰῶ τε παρθένειον
[230]  Χορός: ἔθεντο φιλόμαχοι βραβῆς.
[231]  Χορός: φράσεν δʼ ἀόζοις πατὴρ μετʼ εὐχὰν
[232]  Χορός: δίκαν χιμαίρας ὕπερθε βωμοῦ
[233]  Χορός: πέπλοισι περιπετῆ παντὶ θυμῷ προνωπῆ
[235]  Χορός: λαβεῖν ἀέρδην, στόματός
[236]  Χορός: τε καλλιπρῴρου φυλακᾷ κατασχεῖν
[237]  Χορός: φθόγγον ἀραῖον οἴκοις,
      === Strophe 6 ===*========================================================================
[238]  Χορός: βίᾳ χαλινῶν τʼ ἀναύδῳ μένει.
[239]  Χορός: κρόκου βαφὰς δʼ ἐς πέδον χέουσα
[240]  Χορός: ἔβαλλʼ ἕκαστον θυτήρ-
[241]  Χορός: ων ἀπʼ ὄμματος βέλει
[242]  Χορός: φιλοίκτῳ, πρέπουσά θʼ ὡς ἐν γραφαῖς, προσεννέπειν
[243]  Χορός: θέλουσʼ, ἐπεὶ πολλάκις
[244]  Χορός: πατρὸς κατʼ ἀνδρῶνας εὐτραπέζους
[245]  Χορός: ἔμελψεν, ἁγνᾷ δʼ ἀταύρωτος αὐδᾷ πατρὸς
[246]  Χορός: φίλου τριτόσπονδον εὔ-
[247]  Χορός: ποτμον παιῶνα φίλως ἐτίμα—
      === Antistrophe 6 ===*====================================================================
[248]  Χορός: τὰ δʼ ἔνθεν οὔτʼ εἶδον οὔτʼ ἐννέπω·
[249]  Χορός: τέχναι δὲ Κάλχαντος οὐκ ἄκραντοι.
[250]  Χορός: Δίκα δὲ τοῖς μὲν παθοῦσ-
[251]  Χορός: ιν μαθεῖν ἐπιρρέπει·
[252]  Χορός: τὸ μέλλον δʼ, ἐπεὶ γένοιτʼ, ἂν κλύοις· πρὸ χαιρέτω·
[253]  Χορός: ἴσον δὲ τῷ προστένειν.
[254]  Χορός: τορὸν γὰρ ἥξει σύνορθρον αὐγαῖς.
[255]  Χορός: πέλοιτο δʼ οὖν τἀπὶ τούτοισιν εὖ πρᾶξις, ὡς
[256]  Χορός: θέλει τόδʼ ἄγχιστον Ἀ-
[257]  Χορός: πίας γαίας μονόφρουρον ἕρκος.
    === Episode ===*==============================================================================================
[258]  Χορός: ἥκω σεβίζων σόν, Κλυταιμήστρα, κράτος·
[259]  Χορός: δίκη γάρ ἐστι φωτὸς ἀρχηγοῦ τίειν
[260]  Χορός: γυναῖκʼ ἐρημωθέντος ἄρσενος θρόνου.
[261]  Χορός: σὺ δʼ εἴ τι κεδνὸν εἴτε μὴ πεπυσμένη
[262]  Χορός: εὐαγγέλοισιν ἐλπίσιν θυηπολεῖς,
[263]  Χορός: κλύοιμʼ ἂν εὔφρων· οὐδὲ σιγώσῃ φθόνος.
[264]  Κλυταιμήστρα: εὐάγγελος μέν, ὥσπερ ἡ παροιμία,
[265]  Κλυταιμήστρα: ἕως γένοιτο μητρὸς εὐφρόνης πάρα.
[266]  Κλυταιμήστρα: πεύσῃ δὲ χάρμα μεῖζον ἐλπίδος κλύειν·
[267]  Κλυταιμήστρα: Πριάμου γὰρ ᾑρήκασιν Ἀργεῖοι πόλιν.
[268]  Χορός: πῶς φής; πέφευγε τοὔπος ἐξ ἀπιστίας.
[269]  Κλυταιμήστρα: Τροίαν Ἀχαιῶν οὖσαν· ἦ τορῶς λέγω;
[270]  Χορός: χαρά μʼ ὑφέρπει δάκρυον ἐκκαλουμένη.
[271]  Κλυταιμήστρα: εὖ γὰρ φρονοῦντος ὄμμα σοῦ κατηγορεῖ.
[272]  Χορός: τί γὰρ τὸ πιστόν; ἔστι τῶνδέ σοι τέκμαρ;
[273]  Κλυταιμήστρα: ἔστιν· τί δʼ οὐχί; μὴ δολώσαντος θεοῦ.
[274]  Χορός: πότερα δʼ ὀνείρων φάσματʼ εὐπιθῆ σέβεις;
[275]  Κλυταιμήστρα: οὐ δόξαν ἂν λάβοιμι βριζούσης φρενός.
[276]  Χορός: ἀλλʼ ἦ σʼ ἐπίανέν τις ἄπτερος φάτις;
[277]  Κλυταιμήστρα: παιδὸς νέας ὣς κάρτʼ ἐμωμήσω φρένας.
[278]  Χορός: ποίου χρόνου δὲ καὶ πεπόρθηται πόλις;
[279]  Κλυταιμήστρα: τῆς νῦν τεκούσης φῶς τόδʼ εὐφρόνης λέγω.
[280]  Χορός: καὶ τίς τόδʼ ἐξίκοιτʼ ἂν ἀγγέλων τάχος;
[281]  Κλυταιμήστρα: Ἥφαιστος Ἴδης λαμπρὸν ἐκπέμπων σέλας.
[282]  Κλυταιμήστρα: φρυκτὸς δὲ φρυκτὸν δεῦρʼ ἀπʼ ἀγγάρου πυρὸς
[283]  Κλυταιμήστρα: ἔπεμπεν· Ἴδη μὲν πρὸς Ἑρμαῖον λέπας
[284]  Κλυταιμήστρα: Λήμνου· μέγαν δὲ πανὸν ἐκ νήσου τρίτον
[285]  Κλυταιμήστρα: Ἀθῷον αἶπος Ζηνὸς ἐξεδέξατο,
[286]  Κλυταιμήστρα: ὑπερτελής τε, πόντον ὥστε νωτίσαι,
[287]  Κλυταιμήστρα: ἰσχὺς πορευτοῦ λαμπάδος πρὸς ἡδονὴν
[288]  Κλυταιμήστρα: πεύκη τὸ χρυσοφεγγές, ὥς τις ἥλιος,
[289]  Κλυταιμήστρα: σέλας παραγγείλασα Μακίστου σκοπαῖς·
[290]  Κλυταιμήστρα: ὁ δʼ οὔτι μέλλων οὐδʼ ἀφρασμόνως ὕπνῳ
[291]  Κλυταιμήστρα: νικώμενος παρῆκεν ἀγγέλου μέρος·
[292]  Κλυταιμήστρα: ἑκὰς δὲ φρυκτοῦ φῶς ἐπʼ Εὐρίπου ῥοὰς
[293]  Κλυταιμήστρα: Μεσσαπίου φύλαξι σημαίνει μολόν.
[294]  Κλυταιμήστρα: οἱ δʼ ἀντέλαμψαν καὶ παρήγγειλαν πρόσω
[295]  Κλυταιμήστρα: γραίας ἐρείκης θωμὸν ἅψαντες πυρί.
[296]  Κλυταιμήστρα: σθένουσα λαμπὰς δʼ οὐδέπω μαυρουμένη,
[297]  Κλυταιμήστρα: ὑπερθοροῦσα πεδίον Ἀσωποῦ, δίκην
[298]  Κλυταιμήστρα: φαιδρᾶς σελήνης, πρὸς Κιθαιρῶνος λέπας
[299]  Κλυταιμήστρα: ἤγειρεν ἄλλην ἐκδοχὴν πομποῦ πυρός.
[300]  Κλυταιμήστρα: φάος δὲ τηλέπομπον οὐκ ἠναίνετο
[301]  Κλυταιμήστρα: φρουρὰ πλέον καίουσα τῶν εἰρημένων·
[302]  Κλυταιμήστρα: λίμνην δʼ ὑπὲρ Γοργῶπιν ἔσκηψεν φάος·
[303]  Κλυταιμήστρα: ὄρος τʼ ἐπʼ Αἰγίπλαγκτον ἐξικνούμενον
[304]  Κλυταιμήστρα: ὤτρυνε θεσμὸν μὴ χρονίζεσθαι πυρός.
[305]  Κλυταιμήστρα: πέμπουσι δʼ ἀνδαίοντες ἀφθόνῳ μένει
[306]  Κλυταιμήστρα: φλογὸς μέγαν πώγωνα, καὶ Σαρωνικοῦ
[307]  Κλυταιμήστρα: πορθμοῦ κάτοπτον πρῶνʼ ὑπερβάλλειν πρόσω
[308]  Κλυταιμήστρα: φλέγουσαν· ἔστʼ ἔσκηψεν εὖτʼ ἀφίκετο
[309]  Κλυταιμήστρα: Ἀραχναῖον αἶπος, ἀστυγείτονας σκοπάς·
[310]  Κλυταιμήστρα: κἄπειτʼ Ἀτρειδῶν ἐς τόδε σκήπτει στέγος
[311]  Κλυταιμήστρα: φάος τόδʼ οὐκ ἄπαππον Ἰδαίου πυρός.
[312]  Κλυταιμήστρα: τοιοίδε τοί μοι λαμπαδηφόρων νόμοι,
[313]  Κλυταιμήστρα: ἄλλος παρʼ ἄλλου διαδοχαῖς πληρούμενοι·
[314]  Κλυταιμήστρα: νικᾷ δʼ ὁ πρῶτος καὶ τελευταῖος δραμών.
[315]  Κλυταιμήστρα: τέκμαρ τοιοῦτον σύμβολόν τέ σοι λέγω
[316]  Κλυταιμήστρα: ἀνδρὸς παραγγείλαντος ἐκ Τροίας ἐμοί.
[317]  Χορός: θεοῖς μὲν αὖθις, ὦ γύναι, προσεύξομαι.
[318]  Χορός: λόγους δʼ ἀκοῦσαι τούσδε κἀποθαυμάσαι
[319]  Χορός: διηνεκῶς θέλοιμʼ ἂν ὡς λέγοις πάλιν.
[320]  Κλυταιμήστρα: Τροίαν Ἀχαιοὶ τῇδʼ ἔχουσʼ ἐν ἡμέρᾳ.
[321]  Κλυταιμήστρα: οἶμαι βοὴν ἄμεικτον ἐν πόλει πρέπειν.
[322]  Κλυταιμήστρα: ὄξος τʼ ἄλειφά τʼ ἐγχέας ταὐτῷ κύτει
[323]  Κλυταιμήστρα: διχοστατοῦντʼ ἄν, οὐ φίλω, προσεννέποις.
[324]  Κλυταιμήστρα: καὶ τῶν ἁλόντων καὶ κρατησάντων δίχα
[325]  Κλυταιμήστρα: φθογγὰς ἀκούειν ἔστι συμφορᾶς διπλῆς.
[326]  Κλυταιμήστρα: οἱ μὲν γὰρ ἀμφὶ σώμασιν πεπτωκότες
[327]  Κλυταιμήστρα: ἀνδρῶν κασιγνήτων τε καὶ φυταλμίων
[328]  Κλυταιμήστρα: παῖδες γερόντων οὐκέτʼ ἐξ ἐλευθέρου
[329]  Κλυταιμήστρα: δέρης ἀποιμώζουσι φιλτάτων μόρον·
[330]  Κλυταιμήστρα: τοὺς δʼ αὖτε νυκτίπλαγκτος ἐκ μάχης πόνος
[331]  Κλυταιμήστρα: νήστεις πρὸς ἀρίστοισιν ὧν ἔχει πόλις
[332]  Κλυταιμήστρα: τάσσει, πρὸς οὐδὲν ἐν μέρει τεκμήριον,
[333]  Κλυταιμήστρα: ἀλλʼ ὡς ἕκαστος ἔσπασεν τύχης πάλον.
[334]  Κλυταιμήστρα: ἐν δʼ αἰχμαλώτοις Τρωικοῖς οἰκήμασιν
[335]  Κλυταιμήστρα: ναίουσιν ἤδη, τῶν ὑπαιθρίων πάγων
[336]  Κλυταιμήστρα: δρόσων τʼ ἀπαλλαγέντες, ὡς δʼ εὐδαίμονες
[337]  Κλυταιμήστρα: ἀφύλακτον εὑδήσουσι πᾶσαν εὐφρόνην.
[338]  Κλυταιμήστρα: εἰ δʼ εὖ σέβουσι τοὺς πολισσούχους θεοὺς
[339]  Κλυταιμήστρα: τοὺς τῆς ἁλούσης γῆς θεῶν θʼ ἱδρύματα,
[340]  Κλυταιμήστρα: οὔ τἂν ἑλόντες αὖθις ἀνθαλοῖεν ἄν.
[341]  Κλυταιμήστρα: ἔρως δὲ μή τις πρότερον ἐμπίπτῃ στρατῷ
[342]  Κλυταιμήστρα: πορθεῖν ἃ μὴ χρή, κέρδεσιν νικωμένους.
[343]  Κλυταιμήστρα: δεῖ γὰρ πρὸς οἴκους νοστίμου σωτηρίας
[344]  Κλυταιμήστρα: κάμψαι διαύλου θάτερον κῶλον πάλιν·
[345]  Κλυταιμήστρα: θεοῖς δʼ ἀναμπλάκητος εἰ μόλοι στρατός,
[346]  Κλυταιμήστρα: ἐγρηγορὸς τὸ πῆμα τῶν ὀλωλότων
[347]  Κλυταιμήστρα: γένοιτʼ ἄν, εἰ πρόσπαια μὴ τύχοι κακά.
[348]  Κλυταιμήστρα: τοιαῦτά τοι γυναικὸς ἐξ ἐμοῦ κλύεις·
[349]  Κλυταιμήστρα: τὸ δʼ εὖ κρατοίη μὴ διχορρόπως ἰδεῖν.
[350]  Κλυταιμήστρα: πολλῶν γὰρ ἐσθλῶν τήνδʼ ὄνησιν εἱλόμην.
[351]  Χορός: γύναι, κατʼ ἄνδρα σώφρονʼ εὐφρόνως λέγεις.
[352]  Χορός: ἐγὼ δʼ ἀκούσας πιστά σου τεκμήρια
[353]  Χορός: θεοὺς προσειπεῖν εὖ παρασκευάζομαι.
[354]  Χορός: χάρις γὰρ οὐκ ἄτιμος εἴργασται πόνων.
      === Anapäste ===*=========================================================================
[355]  Χορός: ὦ Ζεῦ βασιλεῦ καὶ νὺξ φιλία
[356]  Χορός: μεγάλων κόσμων κτεάτειρα,
[357]  Χορός: ἥτʼ ἐπὶ Τροίας πύργοις ἔβαλες
[358]  Χορός: στεγανὸν δίκτυον, ὡς μήτε μέγαν
[359]  Χορός: μήτʼ οὖν νεαρῶν τινʼ ὑπερτελέσαι
[360]  Χορός: μέγα δουλείας
[361]  Χορός: γάγγαμον, ἄτης παναλώτου.
[362]  Χορός: Δία τοι ξένιον μέγαν αἰδοῦμαι
[363]  Χορός: τὸν τάδε πράξαντʼ ἐπʼ Ἀλεξάνδρῳ
[364]  Χορός: τείνοντα πάλαι τόξον, ὅπως ἂν
[365]  Χορός: μήτε πρὸ καιροῦ μήθʼ ὑπὲρ ἄστρων
[366]  Χορός: βέλος ἠλίθιον σκήψειεν.
    === Chor ===*=================================================================================================
      === Strophe 1 ===*========================================================================
[367]  Χορός: Διὸς πλαγὰν ἔχουσιν εἰπεῖν,
[368]  Χορός: πάρεστιν τοῦτό γʼ ἐξιχνεῦσαι.
[369]  Χορός: ὡς ἔπραξεν ὡς ἔκρανεν. οὐκ ἔφα τις
[370]  Χορός: θεοὺς βροτῶν ἀξιοῦσθαι μέλειν
[371]  Χορός: ὅσοις ἀθίκτων χάρις
[372]  Χορός: πατοῖθʼ· ὁ δʼ οὐκ εὐσεβής.
[373]  Χορός: πέφανται δʼ ἐκτίνουσʼ
[375]  Χορός: ἀτολμήτων ἀρὴ
[376]  Χορός: πνεόντων μεῖζον ἢ δικαίως,
[377]  Χορός: φλεόντων δωμάτων ὑπέρφευ
[378]  Χορός: ὑπὲρ τὸ βέλτιστον. ἔστω δʼ ἀπή-
[379]  Χορός: μαντον, ὥστʼ ἀπαρκεῖν
[380]  Χορός: εὖ πραπίδων λαχόντα.
[381]  Χορός: οὐ γὰρ ἔστιν ἔπαλξις
[382]  Χορός: πλούτου πρὸς κόρον ἀνδρὶ
[383]  Χορός: λακτίσαντι μέγαν Δίκας
[384]  Χορός: βωμὸν εἰς ἀφάνειαν.
      === Antistrophe 1 ===*====================================================================
[385]  Χορός: βιᾶται δʼ ἁ τάλαινα πειθώ,
[386]  Χορός: προβούλου παῖς ἄφερτος ἄτας.
[387]  Χορός: ἄκος δὲ πᾶν μάταιον. οὐκ ἐκρύφθη,
[388]  Χορός: πρέπει δέ, φῶς αἰνολαμπές, σίνος·
[390]  Χορός: κακοῦ δὲ χαλκοῦ τρόπον
[391]  Χορός: τρίβῳ τε καὶ προσβολαῖς
[392]  Χορός: μελαμπαγὴς πέλει
[393]  Χορός: δικαιωθείς, ἐπεὶ
[394]  Χορός: διώκει παῖς ποτανὸν ὄρνιν,
[395]  Χορός: πόλει πρόστριμμʼ ἄφερτον ἐνθείς.
[396]  Χορός: λιτᾶν δʼ ἀκούει μὲν οὔτις θεῶν·
[397]  Χορός: τὸν δʼ ἐπίστροφον τῶν
[398]  Χορός: φῶτʼ ἄδικον καθαιρεῖ.
[399]  Χορός: οἷος καὶ Πάρις ἐλθὼν
[400]  Χορός: ἐς δόμον τὸν Ἀτρειδᾶν
[401]  Χορός: ᾔσχυνε ξενίαν τράπε-
[402]  Χορός: ζαν κλοπαῖσι γυναικός.
      === Strophe 2 ===*========================================================================
[403]  Χορός: λιποῦσα δʼ ἀστοῖσιν ἀσπίστοράς
[404]  Χορός: τε καὶ κλόνους λογχίμους
[405]  Χορός: ναυβάτας θʼ ὁπλισμούς,
[406]  Χορός: ἄγουσά τʼ ἀντίφερνον Ἰλίῳ φθορὰν
[407]  Χορός: βέβακεν ῥίμφα διὰ
[408]  Χορός: πυλᾶν ἄτλητα τλᾶσα· πολλὰ δʼ ἔστενον
[409]  Χορός: τόδʼ ἐννέποντες δόμων προφῆται·
[410]  Χορός: ἰὼ ἰὼ δῶμα δῶμα καὶ πρόμοι,
[411]  Χορός: ἰὼ λέχος καὶ στίβοι φιλάνορες.
[412]  Χορός: πάρεστι σιγὰς ἀτίμους ἀλοιδόρους
[413]  Χορός: ἄλγιστʼ ἀφημένων ἰδεῖν.
[414]  Χορός: πόθῳ δʼ ὑπερποντίας
[415]  Χορός: φάσμα δόξει δόμων ἀνάσσειν.
[416]  Χορός: εὐμόρφων δὲ κολοσσῶν
[417]  Χορός: ἔχθεται χάρις ἀνδρί·
[418]  Χορός: ὀμμάτων δʼ ἐν ἀχηνίαις
[419]  Χορός: ἔρρει πᾶσʼ Ἀφροδίτα.
      === Antistrophe 2 ===*====================================================================
[420]  Χορός: ὀνειρόφαντοι δὲ πενθήμονες
[421]  Χορός: πάρεισι δόξαι φέρου-
[422]  Χορός: σαι χάριν ματαίαν.
[423]  Χορός: μάταν γάρ, εὖτʼ ἂν ἐσθλά τις δοκῶν ὁρᾷ,
[424]  Χορός: παραλλάξασα διὰ
[425]  Χορός: χερῶν βέβακεν ὄψις οὐ μεθύστερον
[426]  Χορός: πτεροῖς ὀπαδοῦσʼ ὕπνου κελεύθοις.
[427]  Χορός: τὰ μὲν κατʼ οἴκους ἐφʼ ἑστίας ἄχη
[428]  Χορός: τάδʼ ἐστὶ καὶ τῶνδʼ ὑπερβατώτερα.
[429]  Χορός: τὸ πᾶν δʼ ἀφʼ Ἕλλανος αἴας συνορμένοις
[430]  Χορός: πένθειʼ ἀτλησικάρδιος
[431]  Χορός: δόμων ἑκάστου πρέπει.
[432]  Χορός: πολλὰ γοῦν θιγγάνει πρὸς ἧπαρ·
[433]  Χορός: οὓς μὲν γάρ τις ἔπεμψεν
[434]  Χορός: οἶδεν, ἀντὶ δὲ φωτῶν
[435]  Χορός: τεύχη καὶ σποδὸς εἰς ἑκά-
[436]  Χορός: στου δόμους ἀφικνεῖται.
      === Strophe 3 ===*========================================================================
[437]  Χορός: ὁ χρυσαμοιβὸς δʼ Ἄρης σωμάτων
[438]  Χορός: καὶ ταλαντοῦχος ἐν μάχῃ δορὸς
[440]  Χορός: πυρωθὲν ἐξ Ἰλίου
[441]  Χορός: φίλοισι πέμπει βαρὺ
[442]  Χορός: ψῆγμα δυσδάκρυτον ἀν-
[443]  Χορός: τήνορος σποδοῦ γεμί-
[444]  Χορός: ζων λέβητας εὐθέτους.
[445]  Χορός: στένουσι δʼ εὖ λέγοντες ἄν-
[446]  Χορός: δρα τὸν μὲν ὡς μάχης ἴδρις,
[447]  Χορός: τὸν δʼ ἐν φοναῖς καλῶς πεσόντʼ—
[448]  Χορός: ἀλλοτρίας διαὶ γυναι-
[449]  Χορός: κός· τάδε σῖγά τις βαΰ-
[450]  Χορός: ζει, φθονερὸν δʼ ὑπʼ ἄλγος ἕρ-
[451]  Χορός: πει προδίκοις Ἀτρείδαις.
[452]  Χορός: οἱ δʼ αὐτοῦ περὶ τεῖχος
[453]  Χορός: θήκας Ἰλιάδος γᾶς
[454]  Χορός: εὔμορφοι κατέχουσιν· ἐχ-
[455]  Χορός: θρὰ δʼ ἔχοντας ἔκρυψεν.
      === Antistrophe 3 ===*====================================================================
[456]  Χορός: βαρεῖα δʼ ἀστῶν φάτις ξὺν κότῳ·
[457]  Χορός: δημοκράντου δʼ ἀρᾶς τίνει χρέος.
[458]  Χορός: μένει δʼ ἀκοῦσαί τί μου
[460]  Χορός: μέριμνα νυκτηρεφές.
[461]  Χορός: τῶν πολυκτόνων γὰρ οὐκ
[462]  Χορός: ἄσκοποι θεοί. κελαι-
[463]  Χορός: ναὶ δʼ Ἐρινύες χρόνῳ
[464]  Χορός: τυχηρὸν ὄντʼ ἄνευ δίκας
[465]  Χορός: παλιντυχεῖ τριβᾷ βίου
[466]  Χορός: τιθεῖσʼ ἀμαυρόν, ἐν δʼ ἀί-
[467]  Χορός: στοις τελέθοντος οὔτις ἀλ-
[468]  Χορός: κά· τὸ δʼ ὑπερκόπως κλύειν
[469]  Χορός: εὖ βαρύ· βάλλεται γὰρ ὄσ-
[470]  Χορός: σοις Διόθεν κάρανα.
[471]  Χορός: κρίνω δʼ ἄφθονον ὄλβον·
[472]  Χορός: μήτʼ εἴην πτολιπόρθης
[473]  Χορός: μήτʼ οὖν αὐτὸς ἁλοὺς ὑπʼ ἄλ-
[474]  Χορός: λων βίον κατίδοιμι.
      === Epode ===*============================================================================
[475]  Χορός: πυρὸς δʼ ὑπʼ εὐαγγέλου
[476]  Χορός: πόλιν διήκει θοὰ
[477]  Χορός: βάξις· εἰ δʼ ἐτήτυμος,
[478]  Χορός: τίς οἶδεν, ἤ τι θεῖόν ἐστί πῃ ψύθος.—
[479]  Χορός: τίς ὧδε παιδνὸς ἢ φρενῶν κεκομμένος,
[480]  Χορός: φλογὸς παραγγέλμασιν
[481]  Χορός: νέοις πυρωθέντα καρδίαν ἔπειτʼ
[482]  Χορός: ἀλλαγᾷ λόγου καμεῖν;—
[483]  Χορός: ἐν γυναικὸς αἰχμᾷ πρέπει
[484]  Χορός: πρὸ τοῦ φανέντος χάριν ξυναινέσαι.—
[485]  Χορός: πιθανὸς ἄγαν ὁ θῆλυς ὅρος ἐπινέμεται
[486]  Χορός: ταχύπορος· ἀλλὰ ταχύμορον
[487]  Χορός: γυναικογήρυτον ὄλλυται κλέος.—
    === Episode ===*==============================================================================================
[488]  Χορός: τάχʼ εἰσόμεσθα λαμπάδων φαεσφόρων
[490]  Χορός: φρυκτωριῶν τε καὶ πυρὸς παραλλαγάς,
[491]  Χορός: εἴτʼ οὖν ἀληθεῖς εἶτʼ ὀνειράτων δίκην
[492]  Χορός: τερπνὸν τόδʼ ἐλθὸν φῶς ἐφήλωσεν φρένας.
[493]  Χορός: κήρυκʼ ἀπʼ ἀκτῆς τόνδʼ ὁρῶ κατάσκιον
[494]  Χορός: κλάδοις ἐλαίας· μαρτυρεῖ δέ μοι κάσις
[495]  Χορός: πηλοῦ ξύνουρος διψία κόνις τάδε,
[496]  Χορός: ὡς οὔτʼ ἄναυδος οὔτε σοι δαίων φλόγα
[497]  Χορός: ὕλης ὀρείας σημανεῖ καπνῷ πυρός,
[498]  Χορός: ἀλλʼ ἢ τὸ χαίρειν μᾶλλον ἐκβάξει λέγων—
[499]  Χορός: τὸν ἀντίον δὲ τοῖσδʼ ἀποστέργω λόγον·
[500]  Χορός: εὖ γὰρ πρὸς εὖ φανεῖσι προσθήκη πέλοι.—
[501]  Χορός: ὅστις τάδʼ ἄλλως τῇδʼ ἐπεύχεται πόλει,
[502]  Χορός: αὐτὸς φρενῶν καρποῖτο τὴν ἁμαρτίαν.
[503]  Κῆρυξ: ἰὼ πατρῷον οὖδας Ἀργείας χθονός,
[504]  Κῆρυξ: δεκάτου σε φέγγει τῷδʼ ἀφικόμην ἔτους,
[505]  Κῆρυξ: πολλῶν ῥαγεισῶν ἐλπίδων μιᾶς τυχών.
[506]  Κῆρυξ: οὐ γάρ ποτʼ ηὔχουν τῇδʼ ἐν Ἀργείᾳ χθονὶ
[507]  Κῆρυξ: θανὼν μεθέξειν φιλτάτου τάφου μέρος.
[508]  Κῆρυξ: νῦν χαῖρε μὲν χθών, χαῖρε δʼ ἡλίου φάος,
[509]  Κῆρυξ: ὕπατός τε χώρας Ζεύς, ὁ Πύθιός τʼ ἄναξ,
[510]  Κῆρυξ: τόξοις ἰάπτων μηκέτʼ εἰς ἡμᾶς βέλη·
[511]  Κῆρυξ: ἅλις παρὰ Σκάμανδρον ἦσθʼ ἀνάρσιος·
[512]  Κῆρυξ: νῦν δʼ αὖτε σωτὴρ ἴσθι καὶ παιώνιος,
[513]  Κῆρυξ: ἄναξ Ἄπολλον. τούς τʼ ἀγωνίους θεοὺς
[514]  Κῆρυξ: πάντας προσαυδῶ, τόν τʼ ἐμὸν τιμάορον
[515]  Κῆρυξ: Ἑρμῆν, φίλον κήρυκα, κηρύκων σέβας,
[516]  Κῆρυξ: ἥρως τε τοὺς πέμψαντας, εὐμενεῖς πάλιν
[517]  Κῆρυξ: στρατὸν δέχεσθαι τὸν λελειμμένον δορός.
[518]  Κῆρυξ: ἰὼ μέλαθρα βασιλέων, φίλαι στέγαι,
[519]  Κῆρυξ: σεμνοί τε θᾶκοι, δαίμονές τʼ ἀντήλιοι,
[520]  Κῆρυξ: εἴ που πάλαι, φαιδροῖσι τοισίδʼ ὄμμασι
[521]  Κῆρυξ: δέξασθε κόσμῳ βασιλέα πολλῷ χρόνῳ.
[522]  Κῆρυξ: ἥκει γὰρ ὑμῖν φῶς ἐν εὐφρόνῃ φέρων
[523]  Κῆρυξ: καὶ τοῖσδʼ ἅπασι κοινὸν Ἀγαμέμνων ἄναξ.
[524]  Κῆρυξ: ἀλλʼ εὖ νιν ἀσπάσασθε, καὶ γὰρ οὖν πρέπει
[525]  Κῆρυξ: Τροίαν κατασκάψαντα τοῦ δικηφόρου
[526]  Κῆρυξ: Διὸς μακέλλῃ, τῇ κατείργασται πέδον.
[527]  Κῆρυξ: βωμοὶ δʼ ἄιστοι καὶ θεῶν ἱδρύματα,
[528]  Κῆρυξ: καὶ σπέρμα πάσης ἐξαπόλλυται χθονός.
[529]  Κῆρυξ: τοιόνδε Τροίᾳ περιβαλὼν ζευκτήριον
[530]  Κῆρυξ: ἄναξ Ἀτρείδης πρέσβυς εὐδαίμων ἀνὴρ
[531]  Κῆρυξ: ἥκει, τίεσθαι δʼ ἀξιώτατος βροτῶν
[532]  Κῆρυξ: τῶν νῦν· Πάρις γὰρ οὔτε συντελὴς πόλις
[533]  Κῆρυξ: ἐξεύχεται τὸ δρᾶμα τοῦ πάθους πλέον.
[534]  Κῆρυξ: ὀφλὼν γὰρ ἁρπαγῆς τε καὶ κλοπῆς δίκην
[535]  Κῆρυξ: τοῦ ῥυσίου θʼ ἥμαρτε καὶ πανώλεθρον
[536]  Κῆρυξ: αὐτόχθονον πατρῷον ἔθρισεν δόμον.
[537]  Κῆρυξ: διπλᾶ δʼ ἔτεισαν Πριαμίδαι θἀμάρτια.
[538]  Χορός: κῆρυξ Ἀχαιῶν χαῖρε τῶν ἀπὸ στρατοῦ.
[539]  Κῆρυξ: χαίρω γε· τεθνάναι δʼ οὐκέτʼ ἀντερῶ θεοῖς.
[540]  Χορός: ἔρως πατρῴας τῆσδε γῆς σʼ ἐγύμνασεν;
[541]  Κῆρυξ: ὥστʼ ἐνδακρύειν γʼ ὄμμασιν χαρᾶς ὕπο.
[542]  Χορός: τερπνῆς ἄρʼ ἦτε τῆσδʼ ἐπήβολοι νόσου.
[543]  Κῆρυξ: πῶς δή; διδαχθεὶς τοῦδε δεσπόσω λόγου.
[544]  Χορός: τῶν ἀντερώντων ἱμέρῳ πεπληγμένοι.
[545]  Κῆρυξ: ποθεῖν ποθοῦντα τήνδε γῆν στρατὸν λέγεις;
[546]  Χορός: ὡς πόλλʼ ἀμαυρᾶς ἐκ φρενός μʼ ἀναστένειν
[547]  Κῆρυξ: πόθεν τὸ δύσφρον τοῦτʼ ἐπῆν θυμῷ στύγος;
[548]  Χορός: πάλαι τὸ σιγᾶν φάρμακον βλάβης ἔχω.
[549]  Κῆρυξ: καὶ πῶς; ἀπόντων κοιράνων ἔτρεις τινάς;
[550]  Χορός: ὡς νῦν, τὸ σὸν δή, καὶ θανεῖν πολλὴ χάρις.
[551]  Κῆρυξ: εὖ γὰρ πέπρακται. ταῦτα δʼ ἐν πολλῷ χρόνῳ
[552]  Κῆρυξ: τὰ μέν τις ἂν λέξειεν εὐπετῶς ἔχειν,
[553]  Κῆρυξ: τὰ δʼ αὖτε κἀπίμομφα. τίς δὲ πλὴν θεῶν
[554]  Κῆρυξ: ἅπαντʼ ἀπήμων τὸν διʼ αἰῶνος χρόνον;
[555]  Κῆρυξ: μόχθους γὰρ εἰ λέγοιμι καὶ δυσαυλίας,
[556]  Κῆρυξ: σπαρνὰς παρήξεις καὶ κακοστρώτους, τί δʼ οὐ
[557]  Κῆρυξ: στένοντες, οὐ λαχόντες ἤματος μέρος;
[558]  Κῆρυξ: τὰ δʼ αὖτε χέρσῳ καὶ προσῆν πλέον στύγος·
[559]  Κῆρυξ: εὐναὶ γὰρ ἦσαν δηΐων πρὸς τείχεσιν·
[560]  Κῆρυξ: ἐξ οὐρανοῦ δὲ κἀπὸ γῆς λειμώνιαι
[561]  Κῆρυξ: δρόσοι κατεψάκαζον, ἔμπεδον σίνος
[562]  Κῆρυξ: ἐσθημάτων, τιθέντες ἔνθηρον τρίχα.
[563]  Κῆρυξ: χειμῶνα δʼ εἰ λέγοι τις οἰωνοκτόνον,
[564]  Κῆρυξ: οἷον παρεῖχʼ ἄφερτον Ἰδαία χιών,
[565]  Κῆρυξ: ἢ θάλπος, εὖτε πόντος ἐν μεσημβριναῖς
[566]  Κῆρυξ: κοίταις ἀκύμων νηνέμοις εὕδοι πεσών
[567]  Κῆρυξ: τί ταῦτα πενθεῖν δεῖ; παροίχεται πόνος·
[568]  Κῆρυξ: παροίχεται δέ, τοῖσι μὲν τεθνηκόσιν
[569]  Κῆρυξ: τὸ μήποτʼ αὖθις μηδʼ ἀναστῆναι μέλειν.
[570]  Κῆρυξ: τί τοὺς ἀναλωθέντας ἐν ψήφῳ λέγειν,
[571]  Κῆρυξ: τὸν ζῶντα δʼ ἀλγεῖν χρὴ τύχης παλιγκότου;
[572]  Κῆρυξ: καὶ πολλὰ χαίρειν ξυμφορὰς καταξιῶ.
[573]  Κῆρυξ: ἡμῖν δὲ τοῖς λοιποῖσιν Ἀργείων στρατοῦ
[574]  Κῆρυξ: νικᾷ τὸ κέρδος, πῆμα δʼ οὐκ ἀντιρρέπει·
[575]  Κῆρυξ: ὡς κομπάσαι τῷδʼ εἰκὸς ἡλίου φάει
[576]  Κῆρυξ: ὑπὲρ θαλάσσης καὶ χθονὸς ποτωμένοις·
[577]  Κῆρυξ: Τροίαν ἑλόντες δή ποτʼ Ἀργείων στόλος
[578]  Κῆρυξ: θεοῖς λάφυρα ταῦτα τοῖς καθʼ Ἑλλάδα
[579]  Κῆρυξ: δόμοις ἐπασσάλευσαν ἀρχαῖον γάνος.
[580]  Κῆρυξ: τοιαῦτα χρὴ κλύοντας εὐλογεῖν πόλιν
[581]  Κῆρυξ: καὶ τοὺς στρατηγούς· καὶ χάρις τιμήσεται
[582]  Κῆρυξ: Διὸς τόδʼ ἐκπράξασα.πάντʼ ἔχεις λόγον.
[583]  Χορός: νικώμενος λόγοισιν οὐκ ἀναίνομαι·
[584]  Χορός: ἀεὶ γὰρ ἥβη τοῖς γέρουσιν εὖ μαθεῖν.
[585]  Χορός: δόμοις δὲ ταῦτα καὶ Κλυταιμήστρᾳ μέλειν
[586]  Χορός: εἰκὸς μάλιστα, σὺν δὲ πλουτίζειν ἐμέ.
[587]  Κλυταιμήστρα: ἀνωλόλυξα μὲν πάλαι χαρᾶς ὕπο,
[588]  Κλυταιμήστρα: ὅτʼ ἦλθʼ ὁ πρῶτος νύχιος ἄγγελος πυρός,
[589]  Κλυταιμήστρα: φράζων ἅλωσιν Ἰλίου τʼ ἀνάστασιν.
[590]  Κλυταιμήστρα: καί τίς μʼ ἐνίπτων εἶπε, φρυκτωρῶν δία
[591]  Κλυταιμήστρα: πεισθεῖσα Τροίαν νῦν πεπορθῆσθαι δοκεῖς;
[592]  Κλυταιμήστρα: ἦ κάρτα πρὸς γυναικὸς αἴρεσθαι κέαρ.
[593]  Κλυταιμήστρα: λόγοις τοιούτοις πλαγκτὸς οὖσʼ ἐφαινόμην.
[594]  Κλυταιμήστρα: ὅμως δʼ ἔθυον, καὶ γυναικείῳ νόμῳ
[595]  Κλυταιμήστρα: ὀλολυγμὸν ἄλλος ἄλλοθεν κατὰ πτόλιν
[596]  Κλυταιμήστρα: ἔλασκον εὐφημοῦντες ἐν θεῶν ἕδραις
[597]  Κλυταιμήστρα: θυηφάγον κοιμῶντες εὐώδη φλόγα.
[598]  Κλυταιμήστρα: καὶ νῦν τὰ μάσσω μὲν τί δεῖ σέ μοι λέγειν;
[599]  Κλυταιμήστρα: ἄνακτος αὐτοῦ πάντα πεύσομαι λόγον.
[600]  Κλυταιμήστρα: ὅπως δʼ ἄριστα τὸν ἐμὸν αἰδοῖον πόσιν
[601]  Κλυταιμήστρα: σπεύσω πάλιν μολόντα δέξασθαι·—τί γὰρ
[602]  Κλυταιμήστρα: γυναικὶ τούτου φέγγος ἥδιον δρακεῖν,
[603]  Κλυταιμήστρα: ἀπὸ στρατείας ἀνδρὶ σώσαντος θεοῦ
[604]  Κλυταιμήστρα: πύλας ἀνοῖξαι;—ταῦτʼ ἀπάγγειλον πόσει·
[605]  Κλυταιμήστρα: ἥκειν ὅπως τάχιστʼ ἐράσμιον πόλει·
[606]  Κλυταιμήστρα: γυναῖκα πιστὴν δʼ ἐν δόμοις εὕροι μολὼν
[607]  Κλυταιμήστρα: οἵαν περ οὖν ἔλειπε, δωμάτων κύνα
[608]  Κλυταιμήστρα: ἐσθλὴν ἐκείνῳ, πολεμίαν τοῖς δύσφροσιν,
[609]  Κλυταιμήστρα: καὶ τἄλλʼ ὁμοίαν πάντα, σημαντήριον
[610]  Κλυταιμήστρα: οὐδὲν διαφθείρασαν ἐν μήκει χρόνου.
[611]  Κλυταιμήστρα: οὐδʼ οἶδα τέρψιν οὐδʼ ἐπίψογον φάτιν
[612]  Κλυταιμήστρα: ἄλλου πρὸς ἀνδρὸς μᾶλλον ἢ χαλκοῦ βαφάς.
[613]  Κῆρυξ: τοιόσδʼ ὁ κόμπος τῆς ἀληθείας γέμων
[614]  Κῆρυξ: οὐκ αἰσχρὸς ὡς γυναικὶ γενναίᾳ λακεῖν.
[615]  Χορός: αὕτη μὲν οὕτως εἶπε μανθάνοντί σοι
[616]  Χορός: τοροῖσιν ἑρμηνεῦσιν εὐπρεπῶς λόγον.
[617]  Χορός: σὺ δʼ εἰπέ, κῆρυξ, Μενέλεων δὲ πεύθομαι.
[618]  Χορός: εἰ νόστιμός τε καὶ σεσωσμένος πάλιν
[619]  Χορός: ἥκει σὺν ὑμῖν, τῆσδε γῆς φίλον κράτος.
[620]  Κῆρυξ: οὐκ ἔσθʼ ὅπως λέξαιμι τὰ ψευδῆ καλὰ
[621]  Κῆρυξ: ἐς τὸν πολὺν φίλοισι καρποῦσθαι χρόνον.
[622]  Χορός: πῶς δῆτʼ ἂν εἰπὼν κεδνὰ τἀληθῆ τύχοις;
[623]  Χορός: σχισθέντα δʼ οὐκ εὔκρυπτα γίγνεται τάδε.
[624]  Κῆρυξ: ἁνὴρ ἄφαντος ἐξ Ἀχαιικοῦ στρατοῦ,
[625]  Κῆρυξ: αὐτός τε καὶ τὸ πλοῖον. οὐ ψευδῆ λέγω.
[626]  Χορός: πότερον ἀναχθεὶς ἐμφανῶς ἐξ Ἰλίου,
[627]  Χορός: ἢ χεῖμα, κοινὸν ἄχθος, ἥρπασε στρατοῦ;
[628]  Κῆρυξ: ἔκυρσας ὥστε τοξότης ἄκρος σκοποῦ·
[629]  Κῆρυξ: μακρὸν δὲ πῆμα συντόμως ἐφημίσω.
[630]  Χορός: πότερα γὰρ αὐτοῦ ζῶντος ἢ τεθνηκότος
[631]  Χορός: φάτις πρὸς ἄλλων ναυτίλων ἐκλῄζετο;
[632]  Κῆρυξ: οὐκ οἶδεν οὐδεὶς ὥστʼ ἀπαγγεῖλαι τορῶς,
[633]  Κῆρυξ: πλὴν τοῦ τρέφοντος Ἡλίου χθονὸς φύσιν.
[634]  Χορός: πῶς γὰρ λέγεις χειμῶνα ναυτικῷ στρατῷ
[635]  Χορός: ἐλθεῖν τελευτῆσαί τε δαιμόνων κότῳ;
[636]  Κῆρυξ: εὔφημον ἦμαρ οὐ πρέπει κακαγγέλῳ
[637]  Κῆρυξ: γλώσσῃ μιαίνειν· χωρὶς ἡ τιμὴ θεῶν.
[638]  Κῆρυξ: ὅταν δʼ ἀπευκτὰ πήματʼ ἄγγελος πόλει
[639]  Κῆρυξ: στυγνῷ προσώπῳ πτωσίμου στρατοῦ φέρῃ,
[640]  Κῆρυξ: πόλει μὲν ἕλκος ἓν τὸ δήμιον τυχεῖν,
[641]  Κῆρυξ: πολλοὺς δὲ πολλῶν ἐξαγισθέντας δόμων
[642]  Κῆρυξ: ἄνδρας διπλῇ μάστιγι, τὴν Ἄρης φιλεῖ,
[643]  Κῆρυξ: δίλογχον ἄτην, φοινίαν ξυνωρίδα·
[644]  Κῆρυξ: τοιῶνδε μέντοι πημάτων σεσαγμένον
[645]  Κῆρυξ: πρέπει λέγειν παιᾶνα τόνδʼ Ἐρινύων.
[646]  Κῆρυξ: σωτηρίων δὲ πραγμάτων εὐάγγελον
[647]  Κῆρυξ: ἥκοντα πρὸς χαίρουσαν εὐεστοῖ πόλιν,
[648]  Κῆρυξ: πῶς κεδνὰ τοῖς κακοῖσι συμμείξω, λέγων
[649]  Κῆρυξ: χειμῶνʼ Ἀχαιοῖς οὐκ ἀμήνιτον θεῶν;
[650]  Κῆρυξ: ξυνώμοσαν γάρ, ὄντες ἔχθιστοι τὸ πρίν,
[651]  Κῆρυξ: πῦρ καὶ θάλασσα, καὶ τὰ πίστʼ ἐδειξάτην
[652]  Κῆρυξ: φθείροντε τὸν δύστηνον Ἀργείων στρατόν.
[653]  Κῆρυξ: ἐν νυκτὶ δυσκύμαντα δʼ ὠρώρει κακά.
[654]  Κῆρυξ: ναῦς γὰρ πρὸς ἀλλήλαισι Θρῄκιαι πνοαὶ
[655]  Κῆρυξ: ἤρεικον· αἱ δὲ κεροτυπούμεναι βίᾳ
[656]  Κῆρυξ: χειμῶνι τυφῶ σὺν ζάλῃ τʼ ὀμβροκτύπῳ
[657]  Κῆρυξ: ᾤχοντʼ ἄφαντοι ποιμένος κακοῦ στρόβῳ.
[658]  Κῆρυξ: ἐπεὶ δʼ ἀνῆλθε λαμπρὸν ἡλίου φάος,
[659]  Κῆρυξ: ὁρῶμεν ἀνθοῦν πέλαγος Αἰγαῖον νεκροῖς
[660]  Κῆρυξ: ἀνδρῶν Ἀχαιῶν ναυτικοῖς τʼ ἐρειπίοις.
[661]  Κῆρυξ: ἡμᾶς γε μὲν δὴ ναῦν τʼ ἀκήρατον σκάφος
[662]  Κῆρυξ: ἤτοι τις ἐξέκλεψεν ἢ ʼξῃτήσατο
[663]  Κῆρυξ: θεός τις, οὐκ ἄνθρωπος, οἴακος θιγών.
[664]  Κῆρυξ: τύχη δὲ σωτὴρ ναῦν θέλουσʼ ἐφέζετο,
[665]  Κῆρυξ: ὡς μήτʼ ἐν ὅρμῳ κύματος ζάλην ἔχειν
[666]  Κῆρυξ: μήτʼ ἐξοκεῖλαι πρὸς κραταίλεων χθόνα.
[667]  Κῆρυξ: ἔπειτα δʼ Ἅιδην πόντιον πεφευγότες,
[668]  Κῆρυξ: λευκὸν κατʼ ἦμαρ, οὐ πεποιθότες τύχῃ,
[669]  Κῆρυξ: ἐβουκολοῦμεν φροντίσιν νέον πάθος,
[670]  Κῆρυξ: στρατοῦ καμόντος καὶ κακῶς σποδουμένου.
[671]  Κῆρυξ: καὶ νῦν ἐκείνων εἴ τίς ἐστιν ἐμπνέων,
[672]  Κῆρυξ: λέγουσιν ἡμᾶς ὡς ὀλωλότας, τί μή;
[673]  Κῆρυξ: ἡμεῖς τʼ ἐκείνους ταὔτʼ ἔχειν δοξάζομεν.
[674]  Κῆρυξ: γένοιτο δʼ ὡς ἄριστα. Μενέλεων γὰρ οὖν
[675]  Κῆρυξ: πρῶτόν τε καὶ μάλιστα προσδόκα μολεῖν.
[676]  Κῆρυξ: εἰ γοῦν τις ἀκτὶς ἡλίου νιν ἱστορεῖ
[677]  Κῆρυξ: καὶ ζῶντα καὶ βλέποντα, μηχαναῖς Διός,
[678]  Κῆρυξ: οὔπω θέλοντος ἐξαναλῶσαι γένος,
[679]  Κῆρυξ: ἐλπίς τις αὐτὸν πρὸς δόμους ἥξειν πάλιν.
[680]  Κῆρυξ: τοσαῦτʼ ἀκούσας ἴσθι τἀληθῆ κλύων.
    === Chor ===*=================================================================================================
      === Strophe 1 ===*========================================================================
[681]  Χορός: τίς ποτʼ ὠνόμαζεν ὧδʼ
[682]  Χορός: ἐς τὸ πᾶν ἐτητύμως—
[683]  Χορός: μή τις ὅντινʼ οὐχ ὁρῶμεν προνοί-
[684]  Χορός: αισι τοῦ πεπρωμένου
[685]  Χορός: γλῶσσαν ἐν τύχᾳ νέμων;—
[686]  Χορός: τὰν δορίγαμβρον ἀμφινει-
[687]  Χορός: κῆ θʼ Ἑλέναν; ἐπεὶ πρεπόντως
[688]  Χορός: ἑλένας, ἕλανδρος, ἑλέ-
[690]  Χορός: πτολις, ἐκ τῶν ἁβροτίμων
[691]  Χορός: προκαλυμμάτων ἔπλευσε
[692]  Χορός: ζεφύρου γίγαντος αὔρᾳ,
[693]  Χορός: πολύανδροί τε φεράσπιδες κυναγοὶ
[695]  Χορός: κατʼ ἴχνος πλατᾶν ἄφαντον
[696]  Χορός: κελσάντων Σιμόεντος ἀ-
[697]  Χορός: κτὰς ἐπʼ ἀεξιφύλλους
[698]  Χορός: διʼ ἔριν αἱματόεσσαν.
      === Antistrophe 1 ===*====================================================================
[699]  Χορός: Ἰλίῳ δὲ κῆδος ὀρθ-
[700]  Χορός: ώνυμον τελεσσίφρων
[701]  Χορός: μῆνις ἤλασεν, τραπέζας ἀτί-
[702]  Χορός: μωσιν ὑστέρῳ χρόνῳ
[703]  Χορός: καὶ ξυνεστίου Διὸς
[704]  Χορός: πρασσομένα τὸ νυμφότι-
[706]  Χορός: μον μέλος ἐκφάτως τίοντας,
[707]  Χορός: ὑμέναιον, ὃς τότʼ ἐπέρ-
[708]  Χορός: ρεπεν γαμβροῖσιν ἀείδειν·
[709]  Χορός: μεταμανθάνουσα δʼ ὕμνον
[710]  Χορός: Πριάμου πόλις γεραιὰ
[711]  Χορός: πολύθρηνον μέγα που στένει κικλήσκου-
[712]  Χορός: σα Πάριν τὸν αἰνόλεκτρον,
[713]  Χορός: παμπορθῆ πολύθρηνον
[714]  Χορός: αἰῶνα διαὶ πολιτᾶν
[715]  Χορός: μέλεον αἷμʼ ἀνατλᾶσα.
      === Strophe 2 ===*========================================================================
[716]  Χορός: ἔθρεψεν δὲ λέοντος ἶ-
[717]  Χορός: νιν δόμοις ἀγάλακτον οὕ-
[718]  Χορός: τως ἀνὴρ φιλόμαστον,
[720]  Χορός: ἐν βιότου προτελείοις
[721]  Χορός: ἅμερον, εὐφιλόπαιδα
[722]  Χορός: καὶ γεραροῖς ἐπίχαρτον.
[723]  Χορός: πολέα δʼ ἔσχʼ ἐν ἀγκάλαις
[724]  Χορός: νεοτρόφου τέκνου δίκαν,
[725]  Χορός: φαιδρωπὸς ποτὶ χεῖρα σαί-
[726]  Χορός: νων τε γαστρὸς ἀνάγκαις.
      === Antistrophe 2 ===*====================================================================
[727]  Χορός: χρονισθεὶς δʼ ἀπέδειξεν ἦ-
[728]  Χορός: θος τὸ πρὸς τοκέων· χάριν
[729]  Χορός: γὰρ τροφεῦσιν ἀμείβων
[730]  Χορός: μηλοφόνοισιν ἐν ἄταις
[731]  Χορός: δαῖτʼ ἀκέλευστος ἔτευξεν·
[732]  Χορός: αἵματι δʼ οἶκος ἐφύρθη,
[733]  Χορός: ἄμαχον ἄλγος οἰκέταις
[734]  Χορός: μέγα σίνος πολυκτόνον.
[735]  Χορός: ἐκ θεοῦ δʼ ἱερεύς τις ἄ-
[736]  Χορός: τας δόμοις προσεθρέφθη.
      === Strophe 3 ===*========================================================================
[737]  Χορός: πάραυτα δʼ ἐλθεῖν ἐς Ἰλίου πόλιν
[738]  Χορός: λέγοιμʼ ἂν φρόνημα μὲν
[739]  Χορός: νηνέμου γαλάνας,
[740]  Χορός: ἀκασκαῖον δʼ ἄγαλμα πλούτου,
[741]  Χορός: μαλθακὸν ὀμμάτων βέλος,
[742]  Χορός: δηξίθυμον ἔρωτος ἄνθος.
[743]  Χορός: παρακλίνασʼ ἐπέκρανεν
[745]  Χορός: δὲ γάμου πικρὰς τελευτάς,
[746]  Χορός: δύσεδρος καὶ δυσόμιλος
[747]  Χορός: συμένα Πριαμίδαισιν,
[748]  Χορός: πομπᾷ Διὸς ξενίου,
[749]  Χορός: νυμφόκλαυτος Ἐρινύς.
      === Antistrophe 3 ===*====================================================================
[750]  Χορός: παλαίφατος δʼ ἐν βροτοῖς γέρων λόγος
[751]  Χορός: τέτυκται, μέγαν τελε-
[752]  Χορός: σθέντα φωτὸς ὄλβον
[753]  Χορός: τεκνοῦσθαι μηδʼ ἄπαιδα θνῄσκειν,
[755]  Χορός: ἐκ δʼ ἀγαθᾶς τύχας γένει
[756]  Χορός: βλαστάνειν ἀκόρεστον οἰζύν.
[757]  Χορός: δίχα δʼ ἄλλων μονόφρων εἰ-
[758]  Χορός: μί· τὸ δυσσεβὲς γὰρ ἔργον
[759]  Χορός: μετὰ μὲν πλείονα τίκτει,
[760]  Χορός: σφετέρᾳ δʼ εἰκότα γέννᾳ.
[761]  Χορός: οἴκων δʼ ἄρʼ εὐθυδίκων
[762]  Χορός: καλλίπαις πότμος αἰεί.
      === Strophe 4 ===*========================================================================
[763]  Χορός: φιλεῖ δὲ τίκτειν Ὕβρις
[764]  Χορός: μὲν παλαιὰ νεά-
[765]  Χορός: ζουσαν ἐν κακοῖς βροτῶν
[766]  Χορός: ὕβριν τότʼ ἢ τόθʼ, ὅτε τὸ κύρ-
[767]  Χορός: ιον μόλῃ φάος τόκου,
[768]  Χορός: δαίμονά τε τὰν ἄμαχον ἀπόλεμ-
[769]  Χορός: ον, ἀνίερον Θράσος, μελαί-
[770]  Χορός: νας μελάθροισιν Ἄτας,
[771]  Χορός: εἰδομένας τοκεῦσιν.
      === Antistrophe 4 ===*====================================================================
[772]  Χορός: Δίκα δὲ λάμπει μὲν ἐν
[773]  Χορός: δυσκάπνοις δώμασιν,
[775]  Χορός: τὸν δʼ ἐναίσιμον τίει βίον.
[776]  Χορός: τὰ χρυσόπαστα δʼ ἔδεθλα σὺν
[777]  Χορός: πίνῳ χερῶν παλιντρόποις
[778]  Χορός: ὄμμασι λιποῦσʼ, ὅσια προσέμολ-
[779]  Χορός: ε, δύναμιν οὐ σέβουσα πλού-
[780]  Χορός: του παράσημον αἴνῳ·
[781]  Χορός: πᾶν δʼ ἐπὶ τέρμα νωμᾷ.
    === Episode ===*==============================================================================================
      === Anapäste ===*=========================================================================
[782]  Χορός: ἄγε δή, βασιλεῦ, Τροίας πτολίπορθʼ,
[783]  Χορός: Ἀτρέως γένεθλον,
[785]  Χορός: πῶς σε προσείπω; πῶς σε σεβίζω
[786]  Χορός: μήθʼ ὑπεράρας μήθʼ ὑποκάμψας
[787]  Χορός: καιρὸν χάριτος;
[788]  Χορός: πολλοὶ δὲ βροτῶν τὸ δοκεῖν εἶναι
[789]  Χορός: προτίουσι δίκην παραβάντες.
[790]  Χορός: τῷ δυσπραγοῦντι δʼ ἐπιστενάχειν
[791]  Χορός: πᾶς τις ἕτοιμος· δῆγμα δὲ λύπης
[792]  Χορός: οὐδὲν ἐφʼ ἧπαρ προσικνεῖται·
[793]  Χορός: καὶ ξυγχαίρουσιν ὁμοιοπρεπεῖς
[794]  Χορός: ἀγέλαστα πρόσωπα βιαζόμενοι.
[795]  Χορός: ὅστις δʼ ἀγαθὸς προβατογνώμων,
[796]  Χορός: οὐκ ἔστι λαθεῖν ὄμματα φωτός,
[797]  Χορός: τὰ δοκοῦντʼ εὔφρονος ἐκ διανοίας
[798]  Χορός: ὑδαρεῖ σαίνειν φιλότητι.
[799]  Χορός: σὺ δέ μοι τότε μὲν στέλλων στρατιὰν
[800]  Χορός: Ἑλένης ἕνεκʼ, οὐ γάρ σʼ ἐπικεύσω,
[801]  Χορός: κάρτʼ ἀπομούσως ἦσθα γεγραμμένος,
[802]  Χορός: οὐδʼ εὖ πραπίδων οἴακα νέμων
[803]  Χορός: θράσος ἐκ θυσιῶν
[804]  Χορός: ἀνδράσι θνῄσκουσι κομίζων.
[805]  Χορός: νῦν δʼ οὐκ ἀπʼ ἄκρας φρενὸς οὐδʼ ἀφίλως
[806]  Χορός: [[Zeile Lost]]
[807]  Χορός: εὔφρων πόνος εὖ τελέσασιν.
[808]  Χορός: γνώσῃ δὲ χρόνῳ διαπευθόμενος
[809]  Χορός: τόν τε δικαίως καὶ τὸν ἀκαίρως πόλιν οἰκουροῦντα πολιτῶν.
[810]  Ἀγαμέμνων: πρῶτον μὲν Ἄργος καὶ θεοὺς ἐγχωρίους
[811]  Ἀγαμέμνων: δίκη προσειπεῖν, τοὺς ἐμοὶ μεταιτίους
[812]  Ἀγαμέμνων: νόστου δικαίων θʼ ὧν ἐπραξάμην πόλιν
[813]  Ἀγαμέμνων: Πριάμου· δίκας γὰρ οὐκ ἀπὸ γλώσσης θεοὶ
[814]  Ἀγαμέμνων: κλύοντες ἀνδροθνῆτας Ἰλίου φθορὰς
[815]  Ἀγαμέμνων: ἐς αἱματηρὸν τεῦχος οὐ διχορρόπως
[816]  Ἀγαμέμνων: ψήφους ἔθεντο· τῷ δʼ ἐναντίῳ κύτει
[817]  Ἀγαμέμνων: ἐλπὶς προσῄει χειρὸς οὐ πληρουμένῳ.
[818]  Ἀγαμέμνων: καπνῷ δʼ ἁλοῦσα νῦν ἔτʼ εὔσημος πόλις.
[819]  Ἀγαμέμνων: ἄτης θύελλαι ζῶσι· συνθνῄσκουσα δὲ
[820]  Ἀγαμέμνων: σποδὸς προπέμπει πίονας πλούτου πνοάς.
[821]  Ἀγαμέμνων: τούτων θεοῖσι χρὴ πολύμνηστον χάριν
[822]  Ἀγαμέμνων: τίνειν, ἐπείπερ καὶ πάγας ὑπερκότους
[823]  Ἀγαμέμνων: ἐφραξάμεσθα καὶ γυναικὸς οὕνεκα
[824]  Ἀγαμέμνων: πόλιν διημάθυνεν Ἀργεῖον δάκος,
[825]  Ἀγαμέμνων: ἵππου νεοσσός, ἀσπιδηφόρος λεώς,
[826]  Ἀγαμέμνων: πήδημʼ ὀρούσας ἀμφὶ Πλειάδων δύσιν·
[827]  Ἀγαμέμνων: ὑπερθορὼν δὲ πύργον ὠμηστὴς λέων
[828]  Ἀγαμέμνων: ἄδην ἔλειξεν αἵματος τυραννικοῦ.
[829]  Ἀγαμέμνων: θεοῖς μὲν ἐξέτεινα φροίμιον τόδε·
[830]  Ἀγαμέμνων: τὰ δʼ ἐς τὸ σὸν φρόνημα, μέμνημαι κλύων,
[831]  Ἀγαμέμνων: καὶ φημὶ ταὐτὰ καὶ συνήγορόν μʼ ἔχεις.
[832]  Ἀγαμέμνων: παύροις γὰρ ἀνδρῶν ἐστι συγγενὲς τόδε,
[833]  Ἀγαμέμνων: φίλον τὸν εὐτυχοῦντʼ ἄνευ φθόνου σέβειν.
[834]  Ἀγαμέμνων: δύσφρων γὰρ ἰὸς καρδίαν προσήμενος
[835]  Ἀγαμέμνων: ἄχθος διπλοίζει τῷ πεπαμένῳ νόσον,
[836]  Ἀγαμέμνων: τοῖς τʼ αὐτὸς αὑτοῦ πήμασιν βαρύνεται
[837]  Ἀγαμέμνων: καὶ τὸν θυραῖον ὄλβον εἰσορῶν στένει.
[838]  Ἀγαμέμνων: εἰδὼς λέγοιμʼ ἄν, εὖ γὰρ ἐξεπίσταμαι
[839]  Ἀγαμέμνων: ὁμιλίας κάτοπτρον, εἴδωλον σκιᾶς
[840]  Ἀγαμέμνων: δοκοῦντας εἶναι κάρτα πρευμενεῖς ἐμοί.
[841]  Ἀγαμέμνων: μόνος δʼ Ὀδυσσεύς, ὅσπερ οὐχ ἑκὼν ἔπλει,
[842]  Ἀγαμέμνων: ζευχθεὶς ἕτοιμος ἦν ἐμοὶ σειραφόρος·
[843]  Ἀγαμέμνων: εἴτʼ οὖν θανόντος εἴτε καὶ ζῶντος πέρι λέγω.
[844]  Ἀγαμέμνων: τὰ δʼ ἄλλα πρὸς πόλιν τε καὶ θεοὺς
[845]  Ἀγαμέμνων: κοινοὺς ἀγῶνας θέντες ἐν πανηγύρει
[846]  Ἀγαμέμνων: βουλευσόμεσθα. καὶ τὸ μὲν καλῶς ἔχον
[847]  Ἀγαμέμνων: ὅπως χρονίζον εὖ μενεῖ βουλευτέον·
[848]  Ἀγαμέμνων: ὅτῳ δὲ καὶ δεῖ φαρμάκων παιωνίων,
[849]  Ἀγαμέμνων: ἤτοι κέαντες ἢ τεμόντες εὐφρόνως
[850]  Ἀγαμέμνων: πειρασόμεσθα πῆμʼ ἀποστρέψαι νόσου.
[851]  Ἀγαμέμνων: νῦν δʼ ἐς μέλαθρα καὶ δόμους ἐφεστίους
[852]  Ἀγαμέμνων: ἐλθὼν θεοῖσι πρῶτα δεξιώσομαι,
[853]  Ἀγαμέμνων: οἵπερ πρόσω πέμψαντες ἤγαγον πάλιν.
[854]  Ἀγαμέμνων: νίκη δʼ ἐπείπερ ἕσπετʼ, ἐμπέδως μένοι.
[855]  Κλυταιμήστρα: ἄνδρες πολῖται, πρέσβος Ἀργείων τόδε,
[856]  Κλυταιμήστρα: οὐκ αἰσχυνοῦμαι τοὺς φιλάνορας τρόπους
[857]  Κλυταιμήστρα: λέξαι πρὸς ὑμᾶς· ἐν χρόνῳ δʼ ἀποφθίνει
[858]  Κλυταιμήστρα: τὸ τάρβος ἀνθρώποισιν. οὐκ ἄλλων πάρα
[859]  Κλυταιμήστρα: μαθοῦσʼ, ἐμαυτῆς δύσφορον λέξω βίον
[860]  Κλυταιμήστρα: τοσόνδʼ ὅσον περ οὗτος ἦν ὑπʼ Ἰλίῳ.
[861]  Κλυταιμήστρα: τὸ μὲν γυναῖκα πρῶτον ἄρσενος δίχα
[862]  Κλυταιμήστρα: ἧσθαι δόμοις ἔρημον ἔκπαγλον κακόν,
[863]  Κλυταιμήστρα: πολλὰς κλύουσαν κληδόνας παλιγκότους·
[864]  Κλυταιμήστρα: καὶ τὸν μὲν ἥκειν, τὸν δʼ ἐπεσφέρειν κακοῦ
[865]  Κλυταιμήστρα: κάκιον ἄλλο πῆμα, λάσκοντας δόμοις.
[866]  Κλυταιμήστρα: καὶ τραυμάτων μὲν εἰ τόσων ἐτύγχανεν
[867]  Κλυταιμήστρα: ἀνὴρ ὅδʼ, ὡς πρὸς οἶκον ὠχετεύετο
[868]  Κλυταιμήστρα: φάτις, τέτρηται δικτύου πλέον λέγειν.
[869]  Κλυταιμήστρα: εἰ δʼ ἦν τεθνηκώς, ὡς ἐπλήθυον λόγοι,
[870]  Κλυταιμήστρα: τρισώματός τἂν Γηρυὼν ὁ δεύτερος
[871]  Κλυταιμήστρα: πολλὴν ἄνωθεν, τὴν κάτω γὰρ οὐ λέγω,
[872]  Κλυταιμήστρα: χθονὸς τρίμοιρον χλαῖναν ἐξηύχει λαβεῖν,
[873]  Κλυταιμήστρα: ἅπαξ ἑκάστῳ κατθανὼν μορφώματι.
[874]  Κλυταιμήστρα: τοιῶνδʼ ἕκατι κληδόνων παλιγκότων
[875]  Κλυταιμήστρα: πολλὰς ἄνωθεν ἀρτάνας ἐμῆς δέρης
[876]  Κλυταιμήστρα: ἔλυσαν ἄλλοι πρὸς βίαν λελημμένης.
[877]  Κλυταιμήστρα: ἐκ τῶνδέ τοι παῖς ἐνθάδʼ οὐ παραστατεῖ,
[878]  Κλυταιμήστρα: ἐμῶν τε καὶ σῶν κύριος πιστωμάτων,
[879]  Κλυταιμήστρα: ὡς χρῆν, Ὀρέστης· μηδὲ θαυμάσῃς τόδε.
[880]  Κλυταιμήστρα: τρέφει γὰρ αὐτὸν εὐμενὴς δορύξενος
[881]  Κλυταιμήστρα: Στρόφιος ὁ Φωκεύς, ἀμφίλεκτα πήματα
[882]  Κλυταιμήστρα: ἐμοὶ προφωνῶν, τόν θʼ ὑπʼ Ἰλίῳ σέθεν
[883]  Κλυταιμήστρα: κίνδυνον, εἴ τε δημόθρους ἀναρχία
[884]  Κλυταιμήστρα: βουλὴν καταρρίψειεν, ὥστε σύγγονον
[885]  Κλυταιμήστρα: βροτοῖσι τὸν πεσόντα λακτίσαι πλέον.
[886]  Κλυταιμήστρα: τοιάδε μέντοι σκῆψις οὐ δόλον φέρει.
[887]  Κλυταιμήστρα: ἔμοιγε μὲν δὴ κλαυμάτων ἐπίσσυτοι
[888]  Κλυταιμήστρα: πηγαὶ κατεσβήκασιν, οὐδʼ ἔνι σταγών.
[889]  Κλυταιμήστρα: ἐν ὀψικοίτοις δʼ ὄμμασιν βλάβας ἔχω
[890]  Κλυταιμήστρα: τὰς ἀμφί σοι κλαίουσα λαμπτηρουχίας
[891]  Κλυταιμήστρα: ἀτημελήτους αἰέν. ἐν δʼ ὀνείρασιν
[892]  Κλυταιμήστρα: λεπταῖς ὑπαὶ κώνωπος ἐξηγειρόμην
[893]  Κλυταιμήστρα: ῥιπαῖσι θωύσσοντος, ἀμφί σοι πάθη
[894]  Κλυταιμήστρα: ὁρῶσα πλείω τοῦ ξυνεύδοντος χρόνου.
[895]  Κλυταιμήστρα: νῦν ταῦτα πάντα τλᾶσʼ ἀπενθήτῳ φρενὶ
[896]  Κλυταιμήστρα: λέγοιμʼ ἂν ἄνδρα τόνδε τῶν σταθμῶν κύνα,
[897]  Κλυταιμήστρα: σωτῆρα ναὸς πρότονον, ὑψηλῆς στέγης
[898]  Κλυταιμήστρα: στῦλον ποδήρη, μονογενὲς τέκνον πατρί,
[899]  Κλυταιμήστρα: καὶ γῆν φανεῖσαν ναυτίλοις παρʼ ἐλπίδα,
[900]  Κλυταιμήστρα: κάλλιστον ἦμαρ εἰσιδεῖν ἐκ χείματος,
[901]  Κλυταιμήστρα: ὁδοιπόρῳ διψῶντι πηγαῖον ῥέος·
[902]  Κλυταιμήστρα: τερπνὸν δὲ τἀναγκαῖον ἐκφυγεῖν ἅπαν.
[903]  Κλυταιμήστρα: τοιοῖσδέ τοί νιν ἀξιῶ προσφθέγμασιν.
[904]  Κλυταιμήστρα: φθόνος δʼ ἀπέστω· πολλὰ γὰρ τὰ πρὶν κακὰ
[905]  Κλυταιμήστρα: ἠνειχόμεσθα. νῦν δέ μοι, φίλον κάρα,
[906]  Κλυταιμήστρα: ἔκβαινʼ ἀπήνης τῆσδε, μὴ χαμαὶ τιθεὶς
[907]  Κλυταιμήστρα: τὸν σὸν πόδʼ, ὦναξ, Ἰλίου πορθήτορα.
[908]  Κλυταιμήστρα: δμῳαί, τί μέλλεθʼ, αἷς ἐπέσταλται τέλος
[909]  Κλυταιμήστρα: πέδον κελεύθου στρωννύναι πετάσμασιν;
[910]  Κλυταιμήστρα: εὐθὺς γενέσθω πορφυρόστρωτος πόρος
[911]  Κλυταιμήστρα: ἐς δῶμʼ ἄελπτον ὡς ἂν ἡγῆται δίκη.
[912]  Κλυταιμήστρα: τὰ δʼ ἄλλα φροντὶς οὐχ ὕπνῳ νικωμένη
[913]  Κλυταιμήστρα: θήσει δικαίως σὺν θεοῖς εἱμαρμένα.
[914]  Ἀγαμέμνων: Λήδας γένεθλον, δωμάτων ἐμῶν φύλαξ,
[915]  Ἀγαμέμνων: ἀπουσίᾳ μὲν εἶπας εἰκότως ἐμῇ·
[916]  Ἀγαμέμνων: μακρὰν γὰρ ἐξέτεινας· ἀλλʼ ἐναισίμως
[917]  Ἀγαμέμνων: αἰνεῖν, παρʼ ἄλλων χρὴ τόδʼ ἔρχεσθαι γέρας·
[918]  Ἀγαμέμνων: καὶ τἄλλα μὴ γυναικὸς ἐν τρόποις ἐμὲ
[919]  Ἀγαμέμνων: ἅβρυνε, μηδὲ βαρβάρου φωτὸς δίκην
[920]  Ἀγαμέμνων: χαμαιπετὲς βόαμα προσχάνῃς ἐμοί,
[921]  Ἀγαμέμνων: μηδʼ εἵμασι στρώσασʼ ἐπίφθονον πόρον
[922]  Ἀγαμέμνων: τίθει· θεούς τοι τοῖσδε τιμαλφεῖν χρεών·
[923]  Ἀγαμέμνων: ἐν ποικίλοις δὲ θνητὸν ὄντα κάλλεσιν
[924]  Ἀγαμέμνων: βαίνειν ἐμοὶ μὲν οὐδαμῶς ἄνευ φόβου.
[925]  Ἀγαμέμνων: λέγω κατʼ ἄνδρα, μὴ θεόν, σέβειν ἐμέ.
[926]  Ἀγαμέμνων: χωρὶς ποδοψήστρων τε καὶ τῶν ποικίλων
[927]  Ἀγαμέμνων: κληδὼν ἀυτεῖ· καὶ τὸ μὴ κακῶς φρονεῖν
[928]  Ἀγαμέμνων: θεοῦ μέγιστον δῶρον. ὀλβίσαι δὲ χρὴ
[929]  Ἀγαμέμνων: βίον τελευτήσαντʼ ἐν εὐεστοῖ φίλῃ.
[930]  Ἀγαμέμνων: εἰ πάντα δʼ ὣς πράσσοιμʼ ἄν, εὐθαρσὴς ἐγώ.
[931]  Κλυταιμήστρα: καὶ μὴν τόδʼ εἰπὲ μὴ παρὰ γνώμην ἐμοί.
[932]  Ἀγαμέμνων: γνώμην μὲν ἴσθι μὴ διαφθεροῦντʼ ἐμέ.
[933]  Κλυταιμήστρα: ηὔξω θεοῖς δείσας ἂν ὧδʼ ἔρδειν τάδε.
[934]  Ἀγαμέμνων: εἴπερ τις, εἰδώς γʼ εὖ τόδʼ ἐξεῖπον τέλος.
[935]  Κλυταιμήστρα: τί δʼ ἂν δοκεῖ σοι Πρίαμος, εἰ τάδʼ ἤνυσεν;
[936]  Ἀγαμέμνων: ἐν ποικίλοις ἂν κάρτα μοι βῆναι δοκεῖ.
[937]  Κλυταιμήστρα: μή νυν τὸν ἀνθρώπειον αἰδεσθῇς ψόγον.
[938]  Ἀγαμέμνων: φήμη γε μέντοι δημόθρους μέγα σθένει.
[939]  Κλυταιμήστρα: ὁ δʼ ἀφθόνητός γʼ οὐκ ἐπίζηλος πέλει.
[940]  Ἀγαμέμνων: οὔτοι γυναικός ἐστιν ἱμείρειν μάχης.
[941]  Κλυταιμήστρα: τοῖς δʼ ὀλβίοις γε καὶ τὸ νικᾶσθαι πρέπει.
[942]  Ἀγαμέμνων: ἦ καὶ σὺ νίκην τήνδε δήριος τίεις;
[943]  Κλυταιμήστρα: πιθοῦ· κράτος μέντοι πάρες γʼ ἑκὼν ἐμοί.
[944]  Ἀγαμέμνων: ἀλλʼ εἰ δοκεῖ σοι ταῦθʼ, ὑπαί τις ἀρβύλας
[945]  Ἀγαμέμνων: λύοι τάχος, πρόδουλον ἔμβασιν ποδός.
[946]  Ἀγαμέμνων: καὶ τοῖσδέ μʼ ἐμβαίνονθʼ ἁλουργέσιν θεῶν
[947]  Ἀγαμέμνων: μή τις πρόσωθεν ὄμματος βάλοι φθόνος.
[948]  Ἀγαμέμνων: πολλὴ γὰρ αἰδὼς δωματοφθορεῖν ποσὶν
[949]  Ἀγαμέμνων: φθείροντα πλοῦτον ἀργυρωνήτους θʼ ὑφάς.
[950]  Ἀγαμέμνων: τούτων μὲν οὕτω· τὴν ξένην δὲ πρευμενῶς
[951]  Ἀγαμέμνων: τήνδʼ ἐσκόμιζε· τὸν κρατοῦντα μαλθακῶς
[952]  Ἀγαμέμνων: θεὸς πρόσωθεν εὐμενῶς προσδέρκεται.
[953]  Ἀγαμέμνων: ἑκὼν γὰρ οὐδεὶς δουλίῳ χρῆται ζυγῷ.
[954]  Ἀγαμέμνων: αὕτη δὲ πολλῶν χρημάτων ἐξαίρετον
[955]  Ἀγαμέμνων: ἄνθος, στρατοῦ δώρημʼ, ἐμοὶ ξυνέσπετο.
[956]  Ἀγαμέμνων: ἐπεὶ δʼ ἀκούειν σοῦ κατέστραμμαι τάδε,
[957]  Ἀγαμέμνων: εἶμʼ ἐς δόμων μέλαθρα πορφύρας πατῶν.
[958]  Κλυταιμήστρα: ἔστιν θάλασσα, τίς δέ νιν κατασβέσει;
[959]  Κλυταιμήστρα: τρέφουσα πολλῆς πορφύρας ἰσάργυρον
[960]  Κλυταιμήστρα: κηκῖδα παγκαίνιστον, εἱμάτων βαφάς.
[961]  Κλυταιμήστρα: οἶκος δʼ ὑπάρχει τῶνδε σὺν θεοῖς ἅλις
[962]  Κλυταιμήστρα: ἔχειν· πένεσθαι δʼ οὐκ ἐπίσταται δόμος.
[963]  Κλυταιμήστρα: πολλῶν πατησμὸν δʼ εἱμάτων ἂν ηὐξάμην,
[964]  Κλυταιμήστρα: δόμοισι προυνεχθέντος ἐν χρηστηρίοις,
[965]  Κλυταιμήστρα: ψυχῆς κόμιστρα τῆσδε μηχανωμένῃ.
[966]  Κλυταιμήστρα: ῥίζης γὰρ οὔσης φυλλὰς ἵκετʼ ἐς δόμους,
[967]  Κλυταιμήστρα: σκιὰν ὑπερτείνασα σειρίου κυνός.
[968]  Κλυταιμήστρα: καὶ σοῦ μολόντος δωματῖτιν ἑστίαν,
[969]  Κλυταιμήστρα: θάλπος μὲν ἐν χειμῶνι σημαίνεις μολόν·
[970]  Κλυταιμήστρα: ὅταν δὲ τεύχῃ Ζεὺς ἀπʼ ὄμφακος πικρᾶς
[971]  Κλυταιμήστρα: οἶνον, τότʼ ἤδη ψῦχος ἐν δόμοις πέλει,
[972]  Κλυταιμήστρα: ἀνδρὸς τελείου δῶμʼ ἐπιστρωφωμένου.
[973]  Κλυταιμήστρα: Ζεῦ, Ζεῦ τέλειε, τὰς ἐμὰς εὐχὰς τέλει·
[974]  Κλυταιμήστρα: μέλοι δέ τοι σοὶ τῶν περ ἂν μέλλῃς τελεῖν.
    === Chor ===*=================================================================================================
      === Strophe 1 ===*========================================================================
[975]  Χορός: τίπτε μοι τόδʼ ἐμπέδως
[976]  Χορός: δεῖμα προστατήριον
[977]  Χορός: καρδίας τερασκόπου ποτᾶται,
[978]  Χορός: μαντιπολεῖ δʼ ἀκέλευστος ἄμισθος ἀοιδά,
[980]  Χορός: οὐδʼ ἀποπτύσαι δίκαν
[981]  Χορός: δυσκρίτων ὀνειράτων
[982]  Χορός: θάρσος εὐπειθὲς ἵ-
[983]  Χορός: ζει φρενὸς φίλον θρόνον;
[984]  Χορός: χρόνος δʼ ἐπὶ πρυμνησίων ξυνεμβολαῖς
[985]  Χορός: ψαμμίʼ ἀκτᾶς παρή-
[986]  Χορός: μησεν, εὖθʼ ὑπʼ Ἴλιον
[987]  Χορός: ὦρτο ναυβάτας στρατός.
      === Antistrophe 1 ===*====================================================================
[988]  Χορός: πεύθομαι δʼ ἀπʼ ὀμμάτων
[989]  Χορός: νόστον, αὐτόμαρτυς ὤν·
[990]  Χορός: τὸν δʼ ἄνευ λύρας ὅμως ὑμνῳδεῖ
[991]  Χορός: θρῆνον Ἐρινύος αὐτοδίδακτος ἔσωθεν
[992]  Χορός: θυμός, οὐ τὸ πᾶν ἔχων
[993]  Χορός: ἐλπίδος φίλον θράσος.
[995]  Χορός: σπλάγχνα δʼ οὔτοι ματᾴ-
[996]  Χορός: ζει πρὸς ἐνδίκοις φρεσὶν
[997]  Χορός: τελεσφόροις δίναις κυκώμενον κέαρ.
[998]  Χορός: εὔχομαι δʼ ἐξ ἐμᾶς
[999]  Χορός: ἐλπίδος ψύθη πεσεῖν
[1000]  Χορός: ἐς τὸ μὴ τελεσφόρον.
      === Strophe 2 ===*========================================================================
[1001]  Χορός: μάλα γέ τοι τὸ μεγάλας ὑγιείας
[1002]  Χορός: ἀκόρεστον τέρμα· νόσος γάρ
[1003]  Χορός: γείτων ὁμότοιχος ἐρείδει.
[1005]  Χορός: καὶ πότμος εὐθυπορῶν
[1006]  Χορός: [[Zeile Lost]]
[1007]  Χορός: ἀνδρὸς ἔπαισεν ἄφαντον ἕρμα.
[1008]  Χορός: καὶ πρὸ μέν τι χρημάτων
[1009]  Χορός: κτησίων ὄκνος βαλὼν
[1010]  Χορός: σφενδόνας ἀπʼ εὐμέτρου,
[1011]  Χορός: οὐκ ἔδυ πρόπας δόμος
[1012]  Χορός: πημονᾶς γέμων ἄγαν,
[1013]  Χορός: οὐδʼ ἐπόντισε σκάφος.
[1014]  Χορός: πολλά τοι δόσις ἐκ Διὸς ἀμφιλα-
[1015]  Χορός: φής τε καὶ ἐξ ἀλόκων ἐπετειᾶν
[1016]  Χορός: νῆστιν ὤλεσεν νόσον.
      === Antistrophe 2 ===*====================================================================
[1017]  Χορός: τὸ δʼ ἐπὶ γᾶν πεσὸν ἅπαξ θανάσιμον
[1020]  Χορός: πρόπαρ ἀνδρὸς μέλαν αἷμα τίς ἂν
[1021]  Χορός: πάλιν ἀγκαλέσαιτʼ ἐπαείδων;
[1022]  Χορός: οὐδὲ τὸν ὀρθοδαῆ
[1023]  Χορός: τῶν φθιμένων ἀνάγειν
[1024]  Χορός: Ζεὺς ἀπέπαυσεν ἐπʼ εὐλαβείᾳ;
[1025]  Χορός: εἰ δὲ μὴ τεταγμένα
[1026]  Χορός: μοῖρα μοῖραν ἐκ θεῶν
[1027]  Χορός: εἶργε μὴ πλέον φέρειν,
[1028]  Χορός: προφθάσασα καρδία
[1029]  Χορός: γλῶσσαν ἂν τάδʼ ἐξέχει.
[1030]  Χορός: νῦν δʼ ὑπὸ σκότῳ βρέμει
[1031]  Χορός: θυμαλγής τε καὶ οὐδὲν ἐπελπομέν-
[1032]  Χορός: α ποτὲ καίριον ἐκτολυπεύσειν
[1033]  Χορός: ζωπυρουμένας φρενός.
    === Episode ===*==============================================================================================
[1035]  Κλυταιμήστρα: εἴσω κομίζου καὶ σύ, Κασάνδραν λέγω,
[1036]  Κλυταιμήστρα: ἐπεί σʼ ἔθηκε Ζεὺς ἀμηνίτως δόμοις
[1037]  Κλυταιμήστρα: κοινωνὸν εἶναι χερνίβων, πολλῶν μέτα
[1038]  Κλυταιμήστρα: δούλων σταθεῖσαν κτησίου βωμοῦ πέλας·
[1039]  Κλυταιμήστρα: ἔκβαινʼ ἀπήνης τῆσδε, μηδʼ ὑπερφρόνει.
[1040]  Κλυταιμήστρα: καὶ παῖδα γάρ τοί φασιν Ἀλκμήνης ποτὲ
[1041]  Κλυταιμήστρα: πραθέντα τλῆναι δουλίας μάζης τυχεῖν.
[1042]  Κλυταιμήστρα: εἰ δʼ οὖν ἀνάγκη τῆσδʼ ἐπιρρέποι τύχης,
[1043]  Κλυταιμήστρα: ἀρχαιοπλούτων δεσποτῶν πολλὴ χάρις.
[1044]  Κλυταιμήστρα: οἳ δʼ οὔποτʼ ἐλπίσαντες ἤμησαν καλῶς,
[1045]  Κλυταιμήστρα: ὠμοί τε δούλοις πάντα καὶ παρὰ στάθμην.
[1046]  Κλυταιμήστρα: ἔχεις παρʼ ἡμῶν οἷά περ νομίζεται.
[1047]  Χορός: σοί τοι λέγουσα παύεται σαφῆ λόγον.
[1048]  Χορός: ἐντός δʼ ἂν οὖσα μορσίμων ἀγρευμάτων
[1049]  Χορός: πείθοιʼ ἄν, εἰ πείθοιʼ· ἀπειθοίης δʼ ἴσως.
[1050]  Κλυταιμήστρα: ἀλλʼ εἴπερ ἐστι μὴ χελιδόνος δίκην
[1051]  Κλυταιμήστρα: ἀγνῶτα φωνὴν βάρβαρον κεκτημένη,
[1052]  Κλυταιμήστρα: ἔσω φρενῶν λέγουσα πείθω νιν λόγῳ.
[1053]  Χορός: ἕπου. τὰ λῷστα τῶν παρεστώτων λέγει.
[1054]  Χορός: πιθοῦ λιποῦσα τόνδʼ ἁμαξήρη θρόνον.
[1055]  Κλυταιμήστρα: οὔτοι θυραίᾳ τῇδʼ ἐμοὶ σχολὴ πάρα
[1056]  Κλυταιμήστρα: τρίβειν· τὰ μὲν γὰρ ἑστίας μεσομφάλου
[1057]  Κλυταιμήστρα: ἕστηκεν ἤδη μῆλα πρὸς σφαγὰς πάρος,
[1058]  Κλυταιμήστρα: ὡς οὔποτʼ ἐλπίσασι τήνδʼ ἕξειν χάριν.
[1059]  Κλυταιμήστρα: σὺ δʼ εἴ τι δράσεις τῶνδε, μὴ σχολὴν τίθει.
[1060]  Κλυταιμήστρα: εἰ δʼ ἀξυνήμων οὖσα μὴ δέχῃ λόγον,
[1061]  Κλυταιμήστρα: σὺ δʼ ἀντὶ φωνῆς φράζε καρβάνῳ χερί.
[1062]  Χορός: ἑρμηνέως ἔοικεν ἡ ξένη τοροῦ
[1063]  Χορός: δεῖσθαι· τρόπος δὲ θηρὸς ὡς νεαιρέτου.
[1064]  Κλυταιμήστρα: ἦ μαίνεταί γε καὶ κακῶν κλύει φρενῶν,
[1065]  Κλυταιμήστρα: ἥτις λιποῦσα μὲν πόλιν νεαίρετον
[1066]  Κλυταιμήστρα: ἥκει, χαλινὸν δʼ οὐκ ἐπίσταται φέρειν,
[1067]  Κλυταιμήστρα: πρὶν αἱματηρὸν ἐξαφρίζεσθαι μένος.
[1068]  Κλυταιμήστρα: οὐ μὴν πλέω ῥίψασʼ ἀτιμασθήσομαι.
[1069]  Χορός: ἐγὼ δʼ, ἐποικτίρω γάρ, οὐ θυμώσομαι.
[1070]  Χορός: ἴθʼ, ὦ τάλαινα, τόνδʼ ἐρημώσασʼ ὄχον,
[1071]  Χορός: εἴκουσʼ ἀνάγκῃ τῇδε καίνισον ζυγόν.
    === Chor ===*=================================================================================================
      === Strophe 1 ===*========================================================================
[1072]  Κασάνδρα: ὀτοτοτοῖ πόποι δᾶ.
[1073]  Κασάνδρα: Ὦπολλον Ὦπολλον.
[1074]  Χορός: τί ταῦτʼ ἀνωτότυξας ἀμφὶ Λοξίου;
[1075]  Χορός: οὐ γὰρ τοιοῦτος ὥστε θρηνητοῦ τυχεῖν.
      === Antistrophe 1 ===*====================================================================
[1076]  Κασάνδρα: ὀτοτοτοῖ πόποι δᾶ.
[1077]  Κασάνδρα: Ὦπολλον Ὦπολλον.
[1078]  Χορός: ἡ δʼ αὖτε δυσφημοῦσα τὸν θεὸν καλεῖ
[1079]  Χορός: οὐδὲν προσήκοντʼ ἐν γόοις παραστατεῖν.
      === Strophe 2 ===*========================================================================
[1080]  Κασάνδρα: Ἄπολλον Ἄπολλον
[1081]  Κασάνδρα: ἀγυιᾶτʼ, ἀπόλλων ἐμός.
[1082]  Κασάνδρα: ἀπώλεσας γὰρ οὐ μόλις τὸ δεύτερον.
[1083]  Χορός: χρήσειν ἔοικεν ἀμφὶ τῶν αὑτῆς κακῶν.
[1084]  Χορός: μένει τὸ θεῖον δουλίᾳ περ ἐν φρενί.
      === Antistrophe 2 ===*====================================================================
[1085]  Κασάνδρα: Ἄπολλον Ἄπολλον
[1086]  Κασάνδρα: ἀγυιᾶτʼ, ἀπόλλων ἐμός.
[1087]  Κασάνδρα: ἆ ποῖ ποτʼ ἤγαγές με; πρὸς ποίαν στέγην;
[1088]  Χορός: πρὸς τὴν Ἀτρειδῶν· εἰ σὺ μὴ τόδʼ ἐννοεῖς,
[1089]  Χορός: ἐγὼ λέγω σοι· καὶ τάδʼ οὐκ ἐρεῖς ψύθη.
      === Strophe 3 ===*========================================================================
[1090]  Κασάνδρα: μισόθεον μὲν οὖν, πολλὰ συνίστορα
[1091]  Κασάνδρα: αὐτόφονα κακὰ καρατόμα,
[1092]  Κασάνδρα: ἀνδροσφαγεῖον καὶ πεδορραντήριον.
[1093]  Χορός: ἔοικεν εὔρις ἡ ξένη κυνὸς δίκην
[1094]  Χορός: εἶναι, ματεύει δʼ ὧν ἀνευρήσει φόνον.
      === Antistrophe 3 ===*====================================================================
[1095]  Κασάνδρα: μαρτυρίοισι γὰρ τοῖσδʼ ἐπιπείθομαι·
[1096]  Κασάνδρα: κλαιόμενα τάδε βρέφη σφαγάς,
[1097]  Κασάνδρα: ὀπτάς τε σάρκας πρὸς πατρὸς βεβρωμένας.
[1098]  Χορός: τὸ μὲν κλέος σοῦ μαντικὸν πεπυσμένοι
[1099]  Χορός: ἦμεν· προφήτας δʼ οὔτινας ματεύομεν.
      === Strophe 4 ===*========================================================================
[1100]  Κασάνδρα: ἰὼ πόποι, τί ποτε μήδεται;
[1101]  Κασάνδρα: τί τόδε νέον ἄχος μέγα
[1102]  Κασάνδρα: μέγʼ ἐν δόμοισι τοῖσδε μήδεται κακὸν
[1103]  Κασάνδρα: ἄφερτον φίλοισιν, δυσίατον; ἀλκὰ δʼ
[1104]  Κασάνδρα: ἑκὰς ἀποστατεῖ.
[1105]  Χορός: τούτων ἄιδρίς εἰμι τῶν μαντευμάτων.
[1106]  Χορός: ἐκεῖνα δʼ ἔγνων· πᾶσα γὰρ πόλις βοᾷ.
      === Antistrophe 4 ===*====================================================================
[1107]  Κασάνδρα: ἰὼ τάλαινα, τόδε γὰρ τελεῖς,
[1108]  Κασάνδρα: τὸν ὁμοδέμνιον πόσιν
[1109]  Κασάνδρα: λουτροῖσι φαιδρύνασα—πῶς φράσω τέλος;
[1110]  Κασάνδρα: τάχος γὰρ τόδʼ ἔσται· προτείνει δὲ χεὶρ ἐκ
[1111]  Κασάνδρα: χερὸς ὀρέγματα.
[1112]  Χορός: οὔπω ξυνῆκα· νῦν γὰρ ἐξ αἰνιγμάτων
[1113]  Χορός: ἐπαργέμοισι θεσφάτοις ἀμηχανῶ.
      === Strophe 5 ===*========================================================================
[1114]  Κασάνδρα: ἒ ἔ, παπαῖ παπαῖ, τί τόδε φαίνεται;
[1115]  Κασάνδρα: ἦ δίκτυόν τί γʼ Ἅιδου;
[1116]  Κασάνδρα: ἀλλʼ ἄρκυς ἡ ξύνευνος, ἡ ξυναιτία
[1117]  Κασάνδρα: φόνου. στάσις δʼ ἀκόρετος γένει
[1118]  Κασάνδρα: κατολολυξάτω θύματος λευσίμου.
[1119]  Χορός: ποίαν Ἐρινὺν τήνδε δώμασιν κέλῃ
[1120]  Χορός: ἐπορθιάζειν; οὔ με φαιδρύνει λόγος.
[1121]  Χορός: ἐπὶ δὲ καρδίαν ἔδραμε κροκοβαφὴς
[1122]  Χορός: σταγών, ἅτε καιρία πτώσιμος
[1123]  Χορός: ξυνανύτει βίου δύντος αὐγαῖς·
[1124]  Χορός: ταχεῖα δʼ ἄτα πέλει.
      === Antistrophe 5 ===*====================================================================
[1125]  Κασάνδρα: ἆ ἆ, ἰδοὺ ἰδού· ἄπεχε τῆς βοὸς
[1126]  Κασάνδρα: τὸν ταῦρον· ἐν πέπλοισι
[1127]  Κασάνδρα: μελαγκέρῳ λαβοῦσα μηχανήματι
[1128]  Κασάνδρα: τύπτει· πίτνει δʼ ἐν ἐνύδρῳ τεύχει.
[1129]  Κασάνδρα: δολοφόνου λέβητος τύχαν σοι λέγω.
[1130]  Χορός: οὐ κομπάσαιμʼ ἂν θεσφάτων γνώμων ἄκρος
[1131]  Χορός: εἶναι, κακῷ δέ τῳ προσεικάζω τάδε.
[1132]  Χορός: ἀπὸ δὲ θεσφάτων τίς ἀγαθὰ φάτις
[1133]  Χορός: βροτοῖς τέλλεται; κακῶν γὰρ διαὶ
[1134]  Χορός: πολυεπεῖς τέχναι θεσπιῳδὸν
[1135]  Χορός: φόβον φέρουσιν μαθεῖν.
      === Strophe 6 ===*========================================================================
[1136]  Κασάνδρα: ἰὼ ἰὼ ταλαίνας κακόποτμοι τύχαι·
[1137]  Κασάνδρα: τὸ γὰρ ἐμὸν θροῶ πάθος ἐπεγχύδαν.
[1138]  Κασάνδρα: ποῖ δή με δεῦρο τὴν τάλαιναν ἤγαγες;
[1139]  Κασάνδρα: οὐδέν ποτʼ εἰ μὴ ξυνθανουμένην. τί γάρ;
[1140]  Χορός: φρενομανής τις εἶ θεοφόρητος, ἀμ-
[1141]  Χορός: φὶ δʼ αὑτᾶς θροεῖς
[1142]  Χορός: νόμον ἄνομον, οἷά τις ξουθὰ
[1143]  Χορός: ἀκόρετος βοᾶς, φεῦ, ταλαίναις φρεσίν
[1144]  Χορός: Ἴτυν Ἴτυν στένουσʼ ἀμφιθαλῆ κακοῖς
[1145]  Χορός: ἀηδὼν βίον.
      === Antistrophe 6 ===*====================================================================
[1146]  Κασάνδρα: ἰὼ ἰὼ λιγείας μόρον ἀηδόνος·
[1147]  Κασάνδρα: περέβαλον γάρ οἱ πτεροφόρον δέμας
[1148]  Κασάνδρα: θεοὶ γλυκύν τʼ αἰῶνα κλαυμάτων ἄτερ·
[1149]  Κασάνδρα: ἐμοὶ δὲ μίμνει σχισμὸς ἀμφήκει δορί.
[1150]  Χορός: πόθεν ἐπισσύτους θεοφόρους τʼ ἔχεις
[1151]  Χορός: ματαίους δύας,
[1152]  Χορός: τὰ δʼ ἐπίφοβα δυσφάτῳ κλαγγᾷ
[1153]  Χορός: μελοτυπεῖς ὁμοῦ τʼ ὀρθίοις ἐν νόμοις;
[1154]  Χορός: πόθεν ὅρους ἔχεις θεσπεσίας ὁδοῦ
[1155]  Χορός: κακορρήμονας;
      === Strophe 7 ===*========================================================================
[1156]  Κασάνδρα: ἰὼ γάμοι γάμοι Πάριδος ὀλέθριοι φίλων.
[1157]  Κασάνδρα: ἰὼ Σκαμάνδρου πάτριον ποτόν.
[1158]  Κασάνδρα: τότε μὲν ἀμφὶ σὰς ἀϊόνας τάλαινʼ
[1159]  Κασάνδρα: ἠνυτόμαν τροφαῖς·
[1160]  Κασάνδρα: νῦν δʼ ἀμφὶ Κωκυτόν τε κἀχερουσίους
[1161]  Κασάνδρα: ὄχθας ἔοικα θεσπιῳδήσειν τάχα.
[1162]  Χορός: τί τόδε τορὸν ἄγαν ἔπος ἐφημίσω;
[1163]  Χορός: νεόγονος ἂν ἀΐων μάθοι.
[1164]  Χορός: πέπληγμαι δʼ ὑπαὶ δάκει φοινίῳ
[1165]  Χορός: δυσαλγεῖ τύχᾳ μινυρὰ κακὰ θρεομένας,
[1166]  Χορός: θραύματʼ ἐμοὶ κλύειν.
      === Antistrophe 7 ===*====================================================================
[1167]  Κασάνδρα: ἰὼ πόνοι πόνοι πόλεος ὀλομένας τὸ πᾶν.
[1168]  Κασάνδρα: ἰὼ πρόπυργοι θυσίαι πατρὸς
[1169]  Κασάνδρα: πολυκανεῖς βοτῶν ποιονόμων· ἄκος δʼ
[1170]  Κασάνδρα: οὐδὲν ἐπήρκεσαν
[1171]  Κασάνδρα: τὸ μὴ πόλιν μὲν ὥσπερ οὖν ἔχει παθεῖν.
[1172]  Κασάνδρα: ἐγὼ δὲ θερμόνους τάχʼ ἐν πέδῳ βαλῶ.
[1173]  Χορός: ἑπόμενα προτέροισι τάδʼ ἐφημίσω.
[1174]  Χορός: καί τίς σε κακοφρονῶν τίθη-
[1175]  Χορός: σι δαίμων ὑπερβαρὴς ἐμπίτνων
[1176]  Χορός: μελίζειν πάθη γοερὰ θανατοφόρα.
[1177]  Χορός: τέρμα δʼ ἀμηχανῶ.
    === Episode ===*==============================================================================================
[1178]  Κασάνδρα: καὶ μὴν ὁ χρησμὸς οὐκέτʼ ἐκ καλυμμάτων
[1179]  Κασάνδρα: ἔσται δεδορκὼς νεογάμου νύμφης δίκην·
[1180]  Κασάνδρα: λαμπρὸς δʼ ἔοικεν ἡλίου πρὸς ἀντολὰς
[1181]  Κασάνδρα: πνέων ἐσᾴξειν, ὥστε κύματος δίκην
[1182]  Κασάνδρα: κλύζειν πρὸς αὐγὰς τοῦδε πήματος πολὺ
[1183]  Κασάνδρα: μεῖζον· φρενώσω δʼ οὐκέτʼ ἐξ αἰνιγμάτων.
[1184]  Κασάνδρα: καὶ μαρτυρεῖτε συνδρόμως ἴχνος κακῶν
[1185]  Κασάνδρα: ῥινηλατούσῃ τῶν πάλαι πεπραγμένων.
[1186]  Κασάνδρα: τὴν γὰρ στέγην τήνδʼ οὔποτʼ ἐκλείπει χορὸς
[1187]  Κασάνδρα: ξύμφθογγος οὐκ εὔφωνος· οὐ γὰρ εὖ λέγει.
[1188]  Κασάνδρα: καὶ μὴν πεπωκώς γʼ, ὡς θρασύνεσθαι πλέον,
[1189]  Κασάνδρα: βρότειον αἷμα κῶμος ἐν δόμοις μένει,
[1190]  Κασάνδρα: δύσπεμπτος ἔξω, συγγόνων Ἐρινύων.
[1191]  Κασάνδρα: ὑμνοῦσι δʼ ὕμνον δώμασιν προσήμεναι
[1192]  Κασάνδρα: πρώταρχον ἄτην· ἐν μέρει δʼ ἀπέπτυσαν
[1193]  Κασάνδρα: εὐνὰς ἀδελφοῦ τῷ πατοῦντι δυσμενεῖς.
[1194]  Κασάνδρα: ἥμαρτον, ἢ θηρῶ τι τοξότης τις ὥς;
[1195]  Κασάνδρα: ἢ ψευδόμαντίς εἰμι θυροκόπος φλέδων;
[1196]  Κασάνδρα: ἐκμαρτύρησον προυμόσας τό μʼ εἰδέναι
[1197]  Κασάνδρα: λόγῳ παλαιὰς τῶνδʼ ἁμαρτίας δόμων.
[1198]  Χορός: καὶ πῶς ἂν ὅρκος, πῆγμα γενναίως παγέν,
[1199]  Χορός: παιώνιον γένοιτο; θαυμάζω δέ σου,
[1200]  Χορός: πόντου πέραν τραφεῖσαν ἀλλόθρουν πόλιν
[1201]  Χορός: κυρεῖν λέγουσαν, ὥσπερ εἰ παρεστάτεις.
[1202]  Κασάνδρα: μάντις μʼ Ἀπόλλων τῷδʼ ἐπέστησεν τέλει.
[1204]  Χορός: μῶν καὶ θεός περ ἱμέρῳ πεπληγμένος;
[1203]  Κασάνδρα: προτοῦ μὲν αἰδὼς ἦν ἐμοὶ λέγειν τάδε.
[1205]  Χορός: ἁβρύνεται γὰρ πᾶς τις εὖ πράσσων πλέον.
[1206]  Κασάνδρα: ἀλλʼ ἦν παλαιστὴς κάρτʼ ἐμοὶ πνέων χάριν.
[1207]  Χορός: ἦ καὶ τέκνων εἰς ἔργον ἤλθετον νόμῳ;
[1208]  Κασάνδρα: ξυναινέσασα Λοξίαν ἐψευσάμην.
[1209]  Χορός: ἤδη τέχναισιν ἐνθέοις ᾑρημένη;
[1210]  Κασάνδρα: ἤδη πολίταις πάντʼ ἐθέσπιζον πάθη.
[1211]  Χορός: πῶς δῆτʼ ἄνατος ἦσθα Λοξίου κότῳ;
[1212]  Κασάνδρα: ἔπειθον οὐδένʼ οὐδέν, ὡς τάδʼ ἤμπλακον.
[1213]  Χορός: ἡμῖν γε μὲν δὴ πιστὰ θεσπίζειν δοκεῖς.
[1214]  Κασάνδρα: ἰοὺ ἰού, ὢ ὢ κακά.
[1215]  Κασάνδρα: ὑπʼ αὖ με δεινὸς ὀρθομαντείας πόνος
[1216]  Κασάνδρα: στροβεῖ ταράσσων φροιμίοις δυσφροιμίοις.
[1217]  Κασάνδρα: ὁρᾶτε τούσδε τοὺς δόμοις ἐφημένους
[1218]  Κασάνδρα: νέους, ὀνείρων προσφερεῖς μορφώμασιν;
[1219]  Κασάνδρα: παῖδες θανόντες ὡσπερεὶ πρὸς τῶν φίλων,
[1220]  Κασάνδρα: χεῖρας κρεῶν πλήθοντες οἰκείας βορᾶς,
[1221]  Κασάνδρα: σὺν ἐντέροις τε σπλάγχνʼ, ἐποίκτιστον γέμος,
[1222]  Κασάνδρα: πρέπουσʼ ἔχοντες, ὧν πατὴρ ἐγεύσατο.
[1223]  Κασάνδρα: ἐκ τῶνδε ποινὰς φημὶ βουλεύειν τινὰ
[1224]  Κασάνδρα: λέοντʼ ἄναλκιν ἐν λέχει στρωφώμενον
[1225]  Κασάνδρα: οἰκουρόν, οἴμοι, τῷ μολόντι δεσπότῃ
[1226]  Κασάνδρα: ἐμῷ· φέρειν γὰρ χρὴ τὸ δούλιον ζυγόν·
[1227]  Κασάνδρα: νεῶν τʼ ἄπαρχος Ἰλίου τʼ ἀναστάτης
[1228]  Κασάνδρα: οὐκ οἶδεν οἷα γλῶσσα μισητῆς κυνὸς
[1229]  Κασάνδρα: λείξασα κἀκτείνασα φαιδρὸν οὖς, δίκην
[1230]  Κασάνδρα: Ἄτης λαθραίου, τεύξεται κακῇ τύχῃ.
[1231]  Κασάνδρα: τοιάδε τόλμα· θῆλυς ἄρσενος φονεὺς
[1232]  Κασάνδρα: ἔστιν. τί νιν καλοῦσα δυσφιλὲς δάκος
[1233]  Κασάνδρα: τύχοιμʼ ἄν; ἀμφίσβαιναν, ἢ Σκύλλαν τινὰ
[1234]  Κασάνδρα: οἰκοῦσαν ἐν πέτραισι, ναυτίλων βλάβην,
[1235]  Κασάνδρα: θύουσαν Ἅιδου μητέρʼ ἄσπονδόν τʼ Ἄρη
[1236]  Κασάνδρα: φίλοις πνέουσαν; ὡς δʼ ἐπωλολύξατο
[1237]  Κασάνδρα: ἡ παντότολμος, ὥσπερ ἐν μάχης τροπῇ,
[1238]  Κασάνδρα: δοκεῖ δὲ χαίρειν νοστίμῳ σωτηρίᾳ.
[1239]  Κασάνδρα: καὶ τῶνδʼ ὅμοιον εἴ τι μὴ πείθω· τί γάρ;
[1240]  Κασάνδρα: τὸ μέλλον ἥξει. καὶ σύ μʼ ἐν τάχει παρὼν
[1241]  Κασάνδρα: ἄγαν γʼ ἀληθόμαντιν οἰκτίρας ἐρεῖς.
[1242]  Χορός: τὴν μὲν Θυέστου δαῖτα παιδείων κρεῶν
[1243]  Χορός: ξυνῆκα καὶ πέφρικα, καὶ φόβος μʼ ἔχει
[1244]  Χορός: κλύοντʼ ἀληθῶς οὐδὲν ἐξῃκασμένα.
[1245]  Χορός: τὰ δʼ ἄλλʼ ἀκούσας ἐκ δρόμου πεσὼν τρέχω.
[1246]  Κασάνδρα: Ἀγαμέμνονός σέ φημʼ ἐπόψεσθαι μόρον.
[1247]  Χορός: εὔφημον, ὦ τάλαινα, κοίμησον στόμα.
[1248]  Κασάνδρα: ἀλλʼ οὔτι παιὼν τῷδʼ ἐπιστατεῖ λόγῳ.
[1249]  Χορός: οὔκ, εἴπερ ἔσται γʼ· ἀλλὰ μὴ γένοιτό πως.
[1250]  Κασάνδρα: σὺ μὲν κατεύχῃ, τοῖς δʼ ἀποκτείνειν μέλει.
[1251]  Χορός: τίνος πρὸς ἀνδρὸς τοῦτʼ ἄγος πορσύνεται;
[1252]  Κασάνδρα: ἦ κάρτα τἄρʼ ἂν παρεκόπης χρησμῶν ἐμῶν
[1253]  Χορός: τοῦ γὰρ τελοῦντος οὐ ξυνῆκα μηχανήν.
[1254]  Κασάνδρα: καὶ μὴν ἄγαν γʼ Ἕλληνʼ ἐπίσταμαι φάτιν.
[1255]  Χορός: καὶ γὰρ τὰ πυθόκραντα· δυσμαθῆ δʼ ὅμως.
[1256]  Κασάνδρα: παπαῖ, οἷον τὸ πῦρ· ἐπέρχεται δέ μοι.
[1257]  Κασάνδρα: ὀτοτοῖ, Λύκειʼ Ἄπολλον, οἲ ἐγὼ ἐγώ.
[1258]  Κασάνδρα: αὕτη δίπους λέαινα συγκοιμωμένη
[1259]  Κασάνδρα: λύκῳ, λέοντος εὐγενοῦς ἀπουσίᾳ,
[1260]  Κασάνδρα: κτενεῖ με τὴν τάλαιναν· ὡς δὲ φάρμακον
[1261]  Κασάνδρα: τεύχουσα κἀμοῦ μισθὸν ἐνθήσειν κότῳ
[1262]  Κασάνδρα: ἐπεύχεται, θήγουσα φωτὶ φάσγανον
[1263]  Κασάνδρα: ἐμῆς ἀγωγῆς ἀντιτείσασθαι φόνον.
[1264]  Κασάνδρα: τί δῆτʼ ἐμαυτῆς καταγέλωτʼ ἔχω τάδε,
[1265]  Κασάνδρα: καὶ σκῆπτρα καὶ μαντεῖα περὶ δέρῃ στέφη;
[1266]  Κασάνδρα: σὲ μὲν πρὸ μοίρας τῆς ἐμῆς διαφθερῶ.
[1267]  Κασάνδρα: ἴτʼ ἐς φθόρον· πεσόντα γʼ ὧδʼ ἀμείβομαι.
[1268]  Κασάνδρα: ἄλλην τινʼ ἄτης ἀντʼ ἐμοῦ πλουτίζετε.
[1269]  Κασάνδρα: ἰδοὺ δʼ Ἀπόλλων αὐτὸς ἐκδύων ἐμὲ
[1270]  Κασάνδρα: χρηστηρίαν ἐσθῆτʼ, ἐποπτεύσας δέ με
[1271]  Κασάνδρα: κἀν τοῖσδε κόσμοις καταγελωμένην μέγα
[1272]  Κασάνδρα: φίλων ὑπʼ ἐχθρῶν οὐ διχορρόπως, μάτην—
[1273]  Κασάνδρα: καλουμένη δὲ φοιτὰς ὡς ἀγύρτρια
[1274]  Κασάνδρα: πτωχὸς τάλαινα λιμοθνὴς ἠνεσχόμην—
[1275]  Κασάνδρα: καὶ νῦν ὁ μάντις μάντιν ἐκπράξας ἐμὲ
[1276]  Κασάνδρα: ἀπήγαγʼ ἐς τοιάσδε θανασίμους τύχας.
[1277]  Κασάνδρα: βωμοῦ πατρῴου δʼ ἀντʼ ἐπίξηνον μένει,
[1278]  Κασάνδρα: θερμῷ κοπείσης φοινίῳ προσφάγματι.
[1279]  Κασάνδρα: οὐ μὴν ἄτιμοί γʼ ἐκ θεῶν τεθνήξομεν.
[1280]  Κασάνδρα: ἥξει γὰρ ἡμῶν ἄλλος αὖ τιμάορος,
[1281]  Κασάνδρα: μητροκτόνον φίτυμα, ποινάτωρ πατρός·
[1282]  Κασάνδρα: φυγὰς δʼ ἀλήτης τῆσδε γῆς ἀπόξενος
[1283]  Κασάνδρα: κάτεισιν, ἄτας τάσδε θριγκώσων φίλοις·
[1284]  Κασάνδρα: ὀμώμοται γὰρ ὅρκος ἐκ θεῶν μέγας,
[1285]  Κασάνδρα: ἄξειν νιν ὑπτίασμα κειμένου πατρός.
[1286]  Κασάνδρα: τί δῆτʼ ἐγὼ κάτοικτος ὧδʼ ἀναστένω;
[1287]  Κασάνδρα: ἐπεὶ τὸ πρῶτον εἶδον Ἰλίου πόλιν
[1288]  Κασάνδρα: πράξασαν ὡς ἔπραξεν, οἳ δʼ εἷλον πόλιν
[1289]  Κασάνδρα: οὕτως ἀπαλλάσσουσιν ἐν θεῶν κρίσει,
[1290]  Κασάνδρα: ἰοῦσα πράξω· τλήσομαι τὸ κατθανεῖν.
[1291]  Κασάνδρα: Ἅιδου πύλας δὲ τάσδʼ ἐγὼ προσεννέπω·
[1292]  Κασάνδρα: ἐπεύχομαι δὲ καιρίας πληγῆς τυχεῖν,
[1293]  Κασάνδρα: ὡς ἀσφάδαστος, αἱμάτων εὐθνησίμων
[1294]  Κασάνδρα: ἀπορρυέντων, ὄμμα συμβάλω τόδε.
[1295]  Χορός: ὦ πολλὰ μὲν τάλαινα, πολλὰ δʼ αὖ σοφὴ
[1296]  Χορός: γύναι, μακρὰν ἔτεινας. εἰ δʼ ἐτητύμως
[1297]  Χορός: μόρον τὸν αὑτῆς οἶσθα, πῶς θεηλάτου
[1298]  Χορός: βοὸς δίκην πρὸς βωμὸν εὐτόλμως πατεῖς;
[1299]  Κασάνδρα: οὐκ ἔστʼ ἄλυξις, οὔ, ξένοι, χρόνον πλέω.
[1300]  Χορός: ὁ δʼ ὕστατός γε τοῦ χρόνου πρεσβεύεται,
[1301]  Κασάνδρα: ἥκει τόδʼ ἦμαρ· σμικρὰ κερδανῶ φυγῇ.
[1302]  Χορός: ἀλλʼ ἴσθι τλήμων οὖσʼ ἀπʼ εὐτόλμου φρενός.
[1303]  Κασάνδρα: οὐδεὶς ἀκούει ταῦτα τῶν εὐδαιμόνων.
[1304]  Χορός: ἀλλʼ εὐκλεῶς τοι κατθανεῖν χάρις βροτῷ.
[1305]  Κασάνδρα: ἰὼ πάτερ σοῦ σῶν τε γενναίων τέκνων.
[1306]  Χορός: τί δʼ ἐστὶ χρῆμα; τίς σʼ ἀποστρέφει φόβος;
[1307]  Κασάνδρα: φεῦ φεῦ.
[1308]  Χορός: τί τοῦτʼ ἔφευξας; εἴ τι μὴ φρενῶν στύγος.
[1309]  Κασάνδρα: φόνον δόμοι πνέουσιν αἱματοσταγῆ,
[1310]  Χορός: καί πῶς;τόδʼ ὄζει θυμάτων ἐφεστίων.
[1311]  Κασάνδρα: ὅμοιος ἀτμὸς ὥσπερ ἐκ τάφου πρέπει,
[1312]  Χορός: οὐ Σύριον ἀγλάισμα δώμασιν λέγεις.
[1313]  Κασάνδρα: ἀλλʼ εἶμι κἀν δόμοισι κωκύσουσʼ ἐμὴν
[1314]  Κασάνδρα: Ἀγαμέμνονός τε μοῖραν. ἀρκείτω βίος.
[1315]  Κασάνδρα: ἰὼ ξένοι,
[1316]  Κασάνδρα: οὔτοι δυσοίζω θάμνον ὡς ὄρνις φόβῳ
[1317]  Κασάνδρα: ἄλλως· θανούσῃ μαρτυρεῖτέ μοι τόδε,
[1318]  Κασάνδρα: ὅταν γυνὴ γυναικὸς ἀντʼ ἐμοῦ θάνῃ,
[1319]  Κασάνδρα: ἀνήρ τε δυσδάμαρτος ἀντʼ ἀνδρὸς πέσῃ.
[1320]  Κασάνδρα: ἐπιξενοῦμαι ταῦτα δʼ ὡς θανουμένη.
[1321]  Χορός: ὦ τλῆμον, οἰκτίρω σε θεσφάτου μόρου.
[1322]  Κασάνδρα: ἅπαξ ἔτʼ εἰπεῖν ῥῆσιν οὐ θρῆνον θέλω
[1323]  Κασάνδρα: ἐμὸν τὸν αὐτῆς. ἡλίῳ δʼ ἐπεύχομαι
[1324]  Κασάνδρα: πρὸς ὕστατον φῶς τοῖς ἐμοῖς τιμαόροις
[1325]  Κασάνδρα: ἐχθροῖς φονεῦσι τοῖς ἐμοῖς τίνειν ὁμοῦ,
[1326]  Κασάνδρα: δούλης θανούσης, εὐμαροῦς χειρώματος.
[1327]  Κασάνδρα: ἰὼ βρότεια πράγματʼ· εὐτυχοῦντα μὲν
[1328]  Κασάνδρα: σκιά τις ἂν τρέψειεν· εἰ δὲ δυστυχῇ,
[1329]  Κασάνδρα: βολαῖς ὑγρώσσων σπόγγος ὤλεσεν γραφήν.
[1330]  Κασάνδρα: καὶ ταῦτʼ ἐκείνων μᾶλλον οἰκτίρω πολύ.
      === Anapäste ===*=========================================================================
[1331]  Χορός: τὸ μὲν εὖ πράσσειν ἀκόρεστον ἔφυ
[1332]  Χορός: πᾶσι βροτοῖσιν· δακτυλοδείκτων δʼ
[1333]  Χορός: οὔτις ἀπειπὼν εἴργει μελάθρων,
[1334]  Χορός: μηκέτʼ ἐσέλθῃς, τάδε φωνῶν.
[1335]  Χορός: καὶ τῷδε πόλιν μὲν ἑλεῖν ἔδοσαν
[1336]  Χορός: μάκαρες Πριάμου·
[1337]  Χορός: θεοτίμητος δʼ οἴκαδʼ ἱκάνει.
[1338]  Χορός: νῦν δʼ εἰ προτέρων αἷμʼ ἀποτείσῃ
[1339]  Χορός: καὶ τοῖσι θανοῦσι θανὼν ἄλλων
[1340]  Χορός: ποινὰς θανάτων ἐπικράνῃ,
[1341]  Χορός: τίς ἂν ἐξεύξαιτο βροτῶν ἀσινεῖ
[1342]  Χορός: δαίμονι φῦναι τάδʼ ἀκούων;
[1343]  Ἀγαμέμνων: ὤμοι, πέπληγμαι καιρίαν πληγὴν ἔσω.
[1344]  Χορός: σῖγα· τίς πληγὴν ἀυτεῖ καιρίως οὐτασμένος;
[1345]  Ἀγαμέμνων: ὤμοι μάλʼ αὖθις, δευτέραν πεπληγμένος.
[1346]  Χορός: τοὔργον εἰργάσθαι δοκεῖ μοι βασιλέως οἰμώγμασιν.
[1347]  Χορός: ἀλλὰ κοινωσώμεθʼ ἤν πως ἀσφαλῆ βουλεύματα.
[1348]  Χορός: —ἐγὼ μὲν ὑμῖν τὴν ἐμὴν γνώμην λέγω,
[1349]  Χορός: πρὸς δῶμα δεῦρʼ ἀστοῖσι κηρύσσειν βοήν.—
[1350]  Χορός: —ἐμοὶ δʼ ὅπως τάχιστά γʼ ἐμπεσεῖν δοκεῖ
[1351]  Χορός: καὶ πρᾶγμʼ ἐλέγχειν σὺν νεορρύτῳ ξίφει.—
[1352]  Χορός: —κἀγὼ τοιούτου γνώματος κοινωνὸς ὢν
[1353]  Χορός: ψηφίζομαί τι δρᾶν· τὸ μὴ μέλλειν δʼ ἀκμή.—
[1354]  Χορός: —ὁρᾶν πάρεστι· φροιμιάζονται γὰρ ὡς
[1355]  Χορός: τυραννίδος σημεῖα πράσσοντες πόλει.—
[1356]  Χορός: —χρονίζομεν γάρ. οἱ δὲ τῆς μελλοῦς κλέος
[1357]  Χορός: πέδοι πατοῦντες οὐ καθεύδουσιν χερί.—
[1358]  Χορός: —οὐκ οἶδα βουλῆς ἧστινος τυχὼν λέγω.
[1359]  Χορός: τοῦ δρῶντός ἐστι καὶ τὸ βουλεῦσαι πέρι.—
[1360]  Χορός: —κἀγὼ τοιοῦτός εἰμʼ, ἐπεὶ δυσμηχανῶ
[1361]  Χορός: λόγοισι τὸν θανόντʼ ἀνιστάναι πάλιν.—
[1362]  Χορός: —ἦ καὶ βίον τείνοντες ὧδʼ ὑπείξομεν
[1363]  Χορός: δόμων καταισχυντῆρσι τοῖσδʼ ἡγουμένοις;—
[1364]  Χορός: —ἀλλʼ οὐκ ἀνεκτόν,ἀλλὰ κατθανεῖν κρατεῖ·
[1365]  Χορός: πεπαιτέρα γὰρ μοῖρα τῆς τυραννίδος.—
[1366]  Χορός: —ἦ γὰρ τεκμηρίοισιν ἐξ οἰμωγμάτων
[1367]  Χορός: μαντευσόμεσθα τἀνδρὸς ὡς ὀλωλότος;—
[1368]  Χορός: —σάφʼ εἰδότας χρὴ τῶνδε θυμοῦσθαι πέρι·
[1369]  Χορός: τὸ γὰρ τοπάζειν τοῦ σάφʼ εἰδέναι δίχα.—
[1370]  Χορός: —ταύτην ἐπαινεῖν πάντοθεν πληθύνομαι,
[1371]  Χορός: τρανῶς Ἀτρείδην εἰδέναι κυροῦνθʼ ὅπως.
[1372]  Κλυταιμήστρα: πολλῶν πάροιθεν καιρίως εἰρημένων
[1373]  Κλυταιμήστρα: τἀναντίʼ εἰπεῖν οὐκ ἐπαισχυνθήσομαι.
[1374]  Κλυταιμήστρα: πῶς γάρ τις ἐχθροῖς ἐχθρὰ πορσύνων, φίλοις
[1375]  Κλυταιμήστρα: δοκοῦσιν εἶναι, πημονῆς ἀρκύστατʼ ἂν
[1376]  Κλυταιμήστρα: φράξειεν, ὕψος κρεῖσσον ἐκπηδήματος;
[1377]  Κλυταιμήστρα: ἐμοὶ δʼ ἀγὼν ὅδʼ οὐκ ἀφρόντιστος πάλαι
[1378]  Κλυταιμήστρα: νείκης παλαιᾶς ἦλθε, σὺν χρόνῳ γε μήν·
[1379]  Κλυταιμήστρα: ἕστηκα δʼ ἔνθʼ ἔπαισʼ ἐπʼ ἐξειργασμένοις.
[1380]  Κλυταιμήστρα: οὕτω δʼ ἔπραξα, καὶ τάδʼ οὐκ ἀρνήσομαι·
[1381]  Κλυταιμήστρα: ὡς μήτε φεύγειν μήτʼ ἀμύνεσθαι μόρον,
[1382]  Κλυταιμήστρα: ἄπειρον ἀμφίβληστρον, ὥσπερ ἰχθύων,
[1383]  Κλυταιμήστρα: περιστιχίζω, πλοῦτον εἵματος κακόν.
[1384]  Κλυταιμήστρα: παίω δέ νιν δίς· κἀν δυοῖν οἰμωγμάτοιν
[1385]  Κλυταιμήστρα: μεθῆκεν αὑτοῦ κῶλα· καὶ πεπτωκότι
[1386]  Κλυταιμήστρα: τρίτην ἐπενδίδωμι, τοῦ κατὰ χθονὸς
[1387]  Κλυταιμήστρα: Διὸς νεκρῶν σωτῆρος εὐκταίαν χάριν.
[1388]  Κλυταιμήστρα: οὕτω τὸν αὑτοῦ θυμὸν ὁρμαίνει πεσών·
[1389]  Κλυταιμήστρα: κἀκφυσιῶν ὀξεῖαν αἵματος σφαγὴν
[1390]  Κλυταιμήστρα: βάλλει μʼ ἐρεμνῇ ψακάδι φοινίας δρόσου,
[1391]  Κλυταιμήστρα: χαίρουσαν οὐδὲν ἧσσον ἢ διοσδότῳ
[1392]  Κλυταιμήστρα: γάνει σπορητὸς κάλυκος ἐν λοχεύμασιν.
[1393]  Κλυταιμήστρα: ὡς ὧδʼ ἐχόντων, πρέσβος Ἀργείων τόδε,
[1394]  Κλυταιμήστρα: χαίροιτʼ ἄν, εἰ χαίροιτʼ, ἐγὼ δʼ ἐπεύχομαι.
[1395]  Κλυταιμήστρα: εἰ δʼ ἦν πρεπόντων ὥστʼ ἐπισπένδειν νεκρῷ,
[1396]  Κλυταιμήστρα: τῷδʼ ἂν δικαίως ἦν, ὑπερδίκως μὲν οὖν.
[1397]  Κλυταιμήστρα: τοσῶνδε κρατῆρʼ ἐν δόμοις κακῶν ὅδε
[1398]  Κλυταιμήστρα: πλήσας ἀραίων αὐτὸς ἐκπίνει μολών.
[1399]  Χορός: θαυμάζομέν σου γλῶσσαν, ὡς θρασύστομος,
[1400]  Χορός: ἥτις τοιόνδʼ ἐπʼ ἀνδρὶ κομπάζεις λόγον.
[1401]  Κλυταιμήστρα: πειρᾶσθέ μου γυναικὸς ὡς ἀφράσμονος·
[1402]  Κλυταιμήστρα: ἐγὼ δʼ ἀτρέστῳ καρδίᾳ πρὸς εἰδότας
[1403]  Κλυταιμήστρα: λέγω· σὺ δʼ αἰνεῖν εἴτε με ψέγειν θέλεις
[1404]  Κλυταιμήστρα: ὅμοιον. οὗτός ἐστιν Ἀγαμέμνων, ἐμὸς
[1405]  Κλυταιμήστρα: πόσις, νεκρὸς δέ, τῆσδε δεξιᾶς χερὸς
[1406]  Κλυταιμήστρα: ἔργον, δικαίας τέκτονος. τάδʼ ὧδʼ ἔχει.
    === Chor ===*=================================================================================================
      === Strophe 1 ===*========================================================================
[1407]  Χορός: τί κακόν, ὦ γύναι,
[1407b]  Χορός: χθονοτρεφὲς ἐδανὸν ἢ ποτὸν
[1408]  Χορός: πασαμένα ῥυτᾶς ἐξ ἁλὸς ὀρόμενον
[1409]  Χορός: τόδʼ ἐπέθου θύος, δημοθρόους τʼ ἀράς;
[1410]  Χορός: ἀπέδικες ἀπέταμες· ἀπόπολις δʼ ἔσῃ
[1411]  Χορός: μῖσος ὄβριμον ἀστοῖς.
[1412]  Κλυταιμήστρα: νῦν μὲν δικάζεις ἐκ πόλεως φυγὴν ἐμοὶ
[1413]  Κλυταιμήστρα: καὶ μῖσος ἀστῶν δημόθρους τʼ ἔχειν ἀράς,
[1414]  Κλυταιμήστρα: οὐδὲν τότʼ ἀνδρὶ τῷδʼ ἐναντίον φέρων·
[1415]  Κλυταιμήστρα: ὃς οὐ προτιμῶν, ὡσπερεὶ βοτοῦ μόρον,
[1416]  Κλυταιμήστρα: μήλων φλεόντων εὐπόκοις νομεύμασιν,
[1417]  Κλυταιμήστρα: ἔθυσεν αὑτοῦ παῖδα, φιλτάτην ἐμοὶ
[1418]  Κλυταιμήστρα: ὠδῖνʼ, ἐπῳδὸν Θρῃκίων ἀημάτων.
[1419]  Κλυταιμήστρα: οὐ τοῦτον ἐκ γῆς τῆσδε χρῆν σʼ ἀνδρηλατεῖν,
[1420]  Κλυταιμήστρα: μιασμάτων ἄποινʼ; ἐπήκοος δʼ ἐμῶν
[1421]  Κλυταιμήστρα: ἔργων δικαστὴς τραχὺς εἶ. λέγω δέ σοι
[1422]  Κλυταιμήστρα: τοιαῦτʼ ἀπειλεῖν, ὡς παρεσκευασμένης
[1423]  Κλυταιμήστρα: ἐκ τῶν ὁμοίων χειρὶ νικήσαντʼ ἐμοῦ
[1424]  Κλυταιμήστρα: ἄρχειν· ἐὰν δὲ τοὔμπαλιν κραίνῃ θεός,
[1425]  Κλυταιμήστρα: γνώσῃ διδαχθεὶς ὀψὲ γοῦν τὸ σωφρονεῖν.
      === Antistrophe 1 ===*====================================================================
[1426]  Χορός: μεγαλόμητις εἶ,
[1426b]  Χορός: περίφρονα δʼ ἔλακες. ὥσπερ οὖν
[1427]  Χορός: φονολιβεῖ τύχᾳ φρὴν ἐπιμαίνεται,
[1428]  Χορός: λίπος ἐπʼ ὀμμάτων αἵματος εὖ πρέπει·
[1429]  Χορός: ἀτίετον ἔτι σὲ χρὴ στερομέναν φίλων
[1430]  Χορός: τύμμα τύμματι τεῖσαι.
    === Episode ===*==============================================================================================
[1431]  Κλυταιμήστρα: καὶ τήνδʼ ἀκούεις ὁρκίων ἐμῶν θέμιν·
[1432]  Κλυταιμήστρα: μὰ τὴν τέλειον τῆς ἐμῆς παιδὸς Δίκην,
[1433]  Κλυταιμήστρα: Ἄτην Ἐρινύν θʼ, αἷσι τόνδʼ ἔσφαξʼ ἐγώ,
[1434]  Κλυταιμήστρα: οὔ μοι φόβου μέλαθρον ἐλπὶς ἐμπατεῖ,
[1435]  Κλυταιμήστρα: ἕως ἂν αἴθῃ πῦρ ἐφʼ ἑστίας ἐμῆς
[1436]  Κλυταιμήστρα: Αἴγισθος, ὡς τὸ πρόσθεν εὖ φρονῶν ἐμοί.
[1437]  Κλυταιμήστρα: οὗτος γὰρ ἡμῖν ἀσπὶς οὐ σμικρὰ θράσους.
[1438]  Κλυταιμήστρα: κεῖται γυναικὸς τῆσδε λυμαντήριος,
[1439]  Κλυταιμήστρα: Χρυσηίδων μείλιγμα τῶν ὑπʼ Ἰλίῳ·
[1440]  Κλυταιμήστρα: ἥ τʼ αἰχμάλωτος ἥδε καὶ τερασκόπος
[1441]  Κλυταιμήστρα: καὶ κοινόλεκτρος τοῦδε, θεσφατηλόγος
[1442]  Κλυταιμήστρα: πιστὴ ξύνευνος, ναυτίλων δὲ σελμάτων
[1443]  Κλυταιμήστρα: ἰσοτριβής. ἄτιμα δʼ οὐκ ἐπραξάτην.
[1444]  Κλυταιμήστρα: ὁ μὲν γὰρ οὕτως, ἡ δέ τοι κύκνου δίκην
[1445]  Κλυταιμήστρα: τὸν ὕστατον μέλψασα θανάσιμον γόον
[1446]  Κλυταιμήστρα: κεῖται, φιλήτωρ τοῦδʼ· ἐμοὶ δʼ ἐπήγαγεν
[1447]  Κλυταιμήστρα: εὐνῆς παροψώνημα τῆς ἐμῆς χλιδῆς.
    === Chor ===*=================================================================================================
      === Strophe 1 ===*========================================================================
[1448]  Χορός: φεῦ, τίς ἂν ἐν τάχει, μὴ περιώδυνος,
[1449]  Χορός: μηδὲ δεμνιοτήρης,
[1450]  Χορός: μόλοι τὸν αἰεὶ φέρουσʼ ἐν ἡμῖν
[1451]  Χορός: Μοῖρʼ ἀτέλευτον ὕπνον, δαμέντος
[1452]  Χορός: φύλακος εὐμενεστάτου καὶ
[1453]  Χορός: πολλὰ τλάντος γυναικὸς διαί·
[1454]  Χορός: πρὸς γυναικὸς δʼ ἀπέφθισεν βίον.
      === ephymn. 1 ===*========================================================================
[1455]  Χορός: ἰὼ ἰὼ παράνους Ἑλένα
[1456]  Χορός: μία τὰς πολλάς, τάς πάνυ πολλὰς
[1457]  Χορός: ψυχὰς ὀλέσασʼ ὑπὸ Τροίᾳ.
[1458]  Χορός: νῦν δὲ τελέαν πολύμναστον ἐπηνθίσω
[1460]  Χορός: διʼ αἷμʼ ἄνιπτον. ἦ τις ἦν τότʼ ἐν δόμοις
[1461]  Χορός: ἔρις ἐρίδματος ἀνδρὸς οἰζύς.
      === Anapäste ===*=========================================================================
[1462]  Κλυταιμήστρα: μηδὲν θανάτου μοῖραν ἐπεύχου
[1463]  Κλυταιμήστρα: τοῖσδε βαρυνθείς·
[1464]  Κλυταιμήστρα: μηδʼ εἰς Ἑλένην κότον ἐκτρέψῃς,
[1465]  Κλυταιμήστρα: ὡς ἀνδρολέτειρʼ, ὡς μία πολλῶν
[1466]  Κλυταιμήστρα: ἀνδρῶν ψυχὰς Δαναῶν ὀλέσασʼ
[1467]  Κλυταιμήστρα: ἀξύστατον ἄλγος ἔπραξεν.
      === Antistrophe 1 ===*====================================================================
[1468]  Χορός: δαῖμον, ὃς ἐμπίτνεις δώμασι καὶ διφυί-
[1469]  Χορός: οισι Τανταλίδαισιν,
[1470]  Χορός: κράτος τʼ ἰσόψυχον ἐκ γυναικῶν
[1471]  Χορός: καρδιόδηκτον ἐμοὶ κρατύνεις.
[1472]  Χορός: ἐπὶ δὲ σώματος δίκαν μοι
[1473]  Χορός: κόρακος ἐχθροῦ σταθεῖσʼ ἐκνόμως
[1474]  Χορός: ὕμνον ὑμνεῖν ἐπεύχεται ˘¯
      === Anapäste ===*=========================================================================
[1475]  Κλυταιμήστρα: νῦν δʼ ὤρθωσας στόματος γνώμην,
[1476]  Κλυταιμήστρα: τὸν τριπάχυντον
[1477]  Κλυταιμήστρα: δαίμονα γέννης τῆσδε κικλήσκων.
[1478]  Κλυταιμήστρα: ἐκ τοῦ γὰρ ἔρως αἱματολοιχὸς
[1479]  Κλυταιμήστρα: νείρᾳ τρέφεται, πρὶν καταλῆξαι
[1480]  Κλυταιμήστρα: τὸ παλαιὸν ἄχος, νέος ἰχώρ.
      === Strophe 2 ===*========================================================================
[1481]  Χορός: ἦ μέγαν οἰκονόμον
[1482]  Χορός: δαίμονα καὶ βαρύμηνιν αἰνεῖς,
[1483]  Χορός: φεῦ φεῦ, κακὸν αἶνον ἀτη-
[1484]  Χορός: ρᾶς τύχας ἀκορέστου·
[1485]  Χορός: ἰὴ ἰή, διαὶ Διὸς
[1486]  Χορός: παναιτίου πανεργέτα·
[1487]  Χορός: τί γὰρ βροτοῖς ἄνευ Διὸς τελεῖται;
[1488]  Χορός: τί τῶνδʼ οὐ θεόκραντόν ἐστιν;
      === ephymn. 2 ===*========================================================================
[1489]  Χορός: ἰὼ ἰὼ βασιλεῦ βασιλεῦ,
[1490]  Χορός: πῶς σε δακρύσω;
[1491]  Χορός: φρενὸς ἐκ φιλίας τί ποτʼ εἴπω;
[1492]  Χορός: κεῖσαι δʼ ἀράχνης ἐν ὑφάσματι τῷδʼ
[1493]  Χορός: ἀσεβεῖ θανάτῳ βίον ἐκπνέων.
[1494]  Χορός: ὤμοι μοι κοίταν τάνδʼ ἀνελεύθερον
[1495]  Χορός: δολίῳ μόρῳ δαμεὶς δάμαρτος
[1496]  Χορός: ἐκ χερὸς ἀμφιτόμῳ βελέμνῳ.
      === Anapäste ===*=========================================================================
[1497]  Κλυταιμήστρα: αὐχεῖς εἶναι τόδε τοὔργον ἐμόν;
[1498]  Κλυταιμήστρα: μηδʼ ἐπιλεχθῇς
[1499]  Κλυταιμήστρα: Ἀγαμεμνονίαν εἶναί μʼ ἄλοχον.
[1500]  Κλυταιμήστρα: φανταζόμενος δὲ γυναικὶ νεκροῦ

==============================================================================
==============================================================================
REGISTER — GOTTHEITEN (heuristisch)
  • Ἅιδης (33): 50, 60, 75, 81, 277, 298, 312, 328, 362, 479, 520, 600, 667, 721, 725, 753, 828, 937, 948, 1040, 1043, 1105, 1109, 1115, 1120, 1203, 1219, 1229, 1235, 1242, 1291, 1417, 1432
  • Ζεύς (15): 44, 56, 62, 160, 173, 285, 355, 509, 529, 842, 970, 973, 1024, 1036, 1391
  • Ἀπόλλων (10): 55, 513, 528, 1080, 1081, 1085, 1086, 1202, 1257, 1269
  • Πλοῦτος (8): 382, 586, 740, 820, 949, 1043, 1268, 1383
  • Ἥλιος (8): 288, 508, 519, 575, 633, 658, 676, 1180
  • Ἄρης (4): 78, 437, 642, 1175
  • Ἑστία (4): 427, 968, 1056, 1435
  • Μοῦσα (3): 801, 1078, 1368
  • Ἑκάτη (3): 40, 504, 874
  • Ἑρμῆς (3): 515, 616, 1062
  • Ἔρως (3): 341, 540, 1478
  • Ἥρα (3): 47, 661, 897
  • Ἄρτεμις (2): 135, 202
  • Σελήνη (1): 298
  • Ἀφροδίτη (1): 419
  • Ἥφαιστος (1): 281

REGISTER — HEROEN (heuristisch)
  • Αἰνείας (13): 82, 98, 144, 293, 637, 798, 917, 924, 969, 1370, 1388, 1403, 1482
  • Πρίαμος (9): 40, 127, 267, 537, 710, 747, 813, 935, 1336
  • Ἀγαμέμνων (7): 26, 42, 523, 1246, 1314, 1404, 1499
  • Αἴας (6): 112, 146, 219, 422, 645, 1387
  • Ἑλένη (5): 687, 688, 800, 1455, 1464
  • Μενέλαος (1): 42
  • Τάνταλος (1): 1469
  • Ὀδυσσεύς (1): 841

REGISTER — ORTE (heuristisch)
  • Ἴλιος/Τροία (55): 4, 9, 29, 45, 67, 75, 121, 132, 139, 159, 203, 210, 228, 269, 316, 320, 334, 355, 357, 365, 406, 440, 453, 503, 525, 529, 536, 540, 556, 577, 589, 591, 626, 699, 737, 782, 814, 839, 860, 882, 907, 909, 910, 921, 926, 972, 986, 1109, 1224, 1227, 1277, 1287, 1439, 1457, 1491
  • Σάμος (3): 437, 1208, 1408
  • Χαλκίς (3): 190, 390, 612
  • Ἑλλάς (3): 109, 578, 1254
  • Ἰωνία (3): 512, 848, 1199
  • Ἐλευσίς (2): 731, 978
  • Δελφοί (1): 1193
  • Λῆμνος (1): 284
==============================================================================
