(1x) === Episode ===
(1)  Πυθιάς: πρῶτον μὲν εὐχῇ τῇδε πρεσβεύω θεῶν
(2)  Πυθιάς: τὴν πρωτόμαντιν Γαῖαν· ἐκ δὲ τῆς Θέμιν,
(3)  Πυθιάς: ἣ δὴ τὸ μητρὸς δευτέρα τόδʼ ἕζετο
(4)  Πυθιάς: μαντεῖον, ὡς λόγος τις· ἐν δὲ τῷ τρίτῳ
(5)  Πυθιάς: λάχει, θελούσης, οὐδὲ πρὸς βίαν τινός,
(6)  Πυθιάς: Τιτανὶς ἄλλη παῖς Χθονὸς καθέζετο,
(7)  Πυθιάς: Φοίβη· δίδωσι δʼ ἣ γενέθλιον δόσιν
(8)  Πυθιάς: Φοίβῳ· τὸ Φοίβης δʼ ὄνομʼ ἔχει παρώνυμον.
(9)  Πυθιάς: λιπὼν δὲ λίμνην Δηλίαν τε χοιράδα,
(10)  Πυθιάς: κέλσας ἐπʼ ἀκτὰς ναυπόρους τὰς Παλλάδος,
(11)  Πυθιάς: ἐς τήνδε γαῖαν ἦλθε Παρνησοῦ θʼ ἕδρας.
(12)  Πυθιάς: πέμπουσι δʼ αὐτὸν καὶ σεβίζουσιν μέγα
(13)  Πυθιάς: κελευθοποιοὶ παῖδες Ἡφαίστου, χθόνα
(14)  Πυθιάς: ἀνήμερον τιθέντες ἡμερωμένην.
(15)  Πυθιάς: μολόντα δʼ αὐτὸν κάρτα τιμαλφεῖ λεώς,
(16)  Πυθιάς: Δελφός τε χώρας τῆσδε πρυμνήτης ἄναξ.
(17)  Πυθιάς: τέχνης δέ νιν Ζεὺς ἔνθεον κτίσας φρένα
(18)  Πυθιάς: ἵζει τέταρτον τοῖσδε μάντιν ἐν θρόνοις·
(19)  Πυθιάς: Διὸς προφήτης δʼ ἐστὶ Λοξίας πατρός.
(20)  Πυθιάς: τούτους ἐν εὐχαῖς φροιμιάζομαι θεούς.
(21)  Πυθιάς: Παλλὰς προναία δʼ ἐν λόγοις πρεσβεύεται·
(22)  Πυθιάς: σέβω δὲ νύμφας, ἔνθα Κωρυκὶς πέτρα
(23)  Πυθιάς: κοίλη, φίλορνις, δαιμόνων ἀναστροφή·
(24)  Πυθιάς: Βρόμιος ἔχει τὸν χῶρον, οὐδʼ ἀμνημονῶ,
(25)  Πυθιάς: ἐξ οὗτε Βάκχαις ἐστρατήγησεν θεός,
(26)  Πυθιάς: λαγὼ δίκην Πενθεῖ καταρράψας μόρον·
(27)  Πυθιάς: Πλειστοῦ τε πηγὰς καὶ Ποσειδῶνος κράτος
(28)  Πυθιάς: καλοῦσα καὶ τέλειον ὕψιστον Δία,
(29)  Πυθιάς: ἔπειτα μάντις ἐς θρόνους καθιζάνω.
(30)  Πυθιάς: καὶ νῦν τυχεῖν με τῶν πρὶν εἰσόδων μακρῷ
(31)  Πυθιάς: ἄριστα δοῖεν· κεἰ παρʼ Ἑλλήνων τινές,
(32)  Πυθιάς: ἴτων πάλῳ λαχόντες, ὡς νομίζεται.
(33)  Πυθιάς: μαντεύομαι γὰρ ὡς ἂν ἡγῆται θεός.
(34)  Πυθιάς: ἦ δεινὰ λέξαι, δεινὰ δʼ ὀφθαλμοῖς δρακεῖν,
(35)  Πυθιάς: πάλιν μʼ ἔπεμψεν ἐκ δόμων τῶν Λοξίου,
(36)  Πυθιάς: ὡς μήτε σωκεῖν μήτε μʼ ἀκταίνειν βάσιν,
(37)  Πυθιάς: τρέχω δὲ χερσίν, οὐ ποδωκείᾳ σκελῶν·
(38)  Πυθιάς: δείσασα γὰρ γραῦς οὐδέν, ἀντίπαις μὲν οὖν.
(39)  Πυθιάς: ἐγὼ μὲν ἕρπω πρὸς πολυστεφῆ μυχόν·
(40)  Πυθιάς: ὁρῶ δʼ ἐπʼ ὀμφαλῷ μὲν ἄνδρα θεομυσῆ
(41)  Πυθιάς: ἕδραν ἔχοντα προστρόπαιον, αἵματι
(42)  Πυθιάς: στάζοντα χεῖρας καὶ νεοσπαδὲς ξίφος
(43)  Πυθιάς: ἔχοντʼ ἐλαίας θʼ ὑψιγέννητον κλάδον,
(44)  Πυθιάς: λήνει μεγίστῳ σωφρόνως ἐστεμμένον,
(45)  Πυθιάς: ἀργῆτι μαλλῷ· τῇδε γὰρ τρανῶς ἐρῶ.
(46)  Πυθιάς: πρόσθεν δὲ τἀνδρὸς τοῦδε θαυμαστὸς λόχος
(47)  Πυθιάς: εὕδει γυναικῶν ἐν θρόνοισιν ἥμενος.
(48)  Πυθιάς: οὔτοι γυναῖκας, ἀλλὰ Γοργόνας λέγω,
(49)  Πυθιάς: οὐδʼ αὖτε Γοργείοισιν εἰκάσω τύποις.
(50)  Πυθιάς: εἶδόν ποτʼ ἤδη Φινέως γεγραμμένας
(51)  Πυθιάς: δεῖπνον φερούσας· ἄπτεροί γε μὴν ἰδεῖν
(52)  Πυθιάς: αὗται, μέλαιναι δʼ ἐς τὸ πᾶν βδελύκτροποι·
(53)  Πυθιάς: ῥέγκουσι δʼ οὐ πλατοῖσι φυσιάμασιν·
(54)  Πυθιάς: ἐκ δʼ ὀμμάτων λείβουσι δυσφιλῆ λίβα·
(55)  Πυθιάς: καὶ κόσμος οὔτε πρὸς θεῶν ἀγάλματα
(56)  Πυθιάς: φέρειν δίκαιος οὔτʼ ἐς ἀνθρώπων στέγας.
(57)  Πυθιάς: τὸ φῦλον οὐκ ὄπωπα τῆσδʼ ὁμιλίας
(58)  Πυθιάς: οὐδʼ ἥτις αἶα τοῦτʼ ἐπεύχεται γένος
(59)  Πυθιάς: τρέφουσʼ ἀνατεὶ μὴ μεταστένειν πόνον.
(60)  Πυθιάς: τἀντεῦθεν ἤδη τῶνδε δεσπότῃ δόμων
(61)  Πυθιάς: αὐτῷ μελέσθω Λοξίᾳ μεγασθενεῖ.
(62)  Πυθιάς: ἰατρόμαντις δʼ ἐστὶ καὶ τερασκόπος
(63)  Πυθιάς: καὶ τοῖσιν ἄλλοις δωμάτων καθάρσιος.
(64)  Ἀπόλλων: οὔτοι προδώσω· διὰ τέλους δέ σοι φύλαξ
(65)  Ἀπόλλων: ἐγγὺς παρεστὼς καὶ πρόσω δʼ ἀποστατῶν
(66)  Ἀπόλλων: ἐχθροῖσι τοῖς σοῖς οὐ γενήσομαι πέπων.
(67)  Ἀπόλλων: καὶ νῦν ἁλούσας τάσδε τὰς μάργους ὁρᾷς·
(68)  Ἀπόλλων: ὕπνῳ πεσοῦσαι δʼ αἱ κατάπτυστοι κόραι,
(69)  Ἀπόλλων: γραῖαι παλαιαὶ παῖδες, αἷς οὐ μείγνυται
(70)  Ἀπόλλων: θεῶν τις οὐδʼ ἄνθρωπος οὐδὲ θήρ ποτε.
(71)  Ἀπόλλων: κακῶν δʼ ἕκατι κἀγένοντʼ, ἐπεὶ κακὸν
(72)  Ἀπόλλων: σκότον νέμονται Τάρταρόν θʼ ὑπὸ χθονός,
(73)  Ἀπόλλων: μισήματʼ ἀνδρῶν καὶ θεῶν Ὀλυμπίων.
(74)  Ἀπόλλων: ὅμως δὲ φεῦγε μηδὲ μαλθακὸς γένῃ.
(75)  Ἀπόλλων: ἐλῶσι γάρ σε καὶ διʼ ἠπείρου μακρᾶς
(76)  Ἀπόλλων: βιβῶντʼ ἀνʼ αἰεὶ τὴν πλανοστιβῆ χθόνα
(77)  Ἀπόλλων: ὑπέρ τε πόντον καὶ περιρρύτας πόλεις.
(78)  Ἀπόλλων: καὶ μὴ πρόκαμνε τόνδε βουκολούμενος
(79)  Ἀπόλλων: πόνον· μολὼν δὲ Παλλάδος ποτὶ πτόλιν
(80)  Ἀπόλλων: ἵζου παλαιὸν ἄγκαθεν λαβὼν βρέτας.
(81)  Ἀπόλλων: κἀκεῖ δικαστὰς τῶνδε καὶ θελκτηρίους
(82)  Ἀπόλλων: μύθους ἔχοντες μηχανὰς εὑρήσομεν,
(83)  Ἀπόλλων: ὥστʼ ἐς τὸ πᾶν σε τῶνδʼ ἀπαλλάξαι πόνων·
(84)  Ἀπόλλων: καὶ γὰρ κτανεῖν σʼ ἔπεισα μητρῷον δέμας.
(85)  Ὀρέστης: ἄναξ Ἄπολλον, οἶσθα μὲν τὸ μὴ ʼδικεῖν·
(86)  Ὀρέστης: ἐπεὶ δʼ ἐπίστᾳ, καὶ τὸ μὴ ʼμελεῖν μάθε.
(87)  Ὀρέστης: σθένος δὲ ποιεῖν εὖ φερέγγυον τὸ σόν.
(88)  Ἀπόλλων: μέμνησο, μὴ φόβος σε νικάτω φρένας.
(89)  Ἀπόλλων: σὺ δʼ, αὐτάδελφον αἷμα καὶ κοινοῦ πατρός,
(90)  Ἀπόλλων: Ἑρμῆ, φύλασσε· κάρτα δʼ ὢν ἐπώνυμος
(91)  Ἀπόλλων: πομπαῖος ἴσθι, τόνδε ποιμαίνων ἐμὸν
(92)  Ἀπόλλων: ἱκέτην—σέβει τοι Ζεὺς τόδʼ ἐκνόμων σέβας—
(93)  Ἀπόλλων: ὁρμώμενον βροτοῖσιν εὐπόμπῳ τύχῃ.
(94)  Κλυταιμήστρας Εἴδωλον: εὕδοιτʼ ἄν, ὠή, καὶ καθευδουσῶν τί δεῖ;
(95)  Κλυταιμήστρας Εἴδωλον: ἐγὼ δʼ ὑφʼ ὑμῶν ὧδʼ ἀπητιμασμένη
(96)  Κλυταιμήστρας Εἴδωλον: ἄλλοισιν ἐν νεκροῖσιν, ὧν μὲν ἔκτανον
(97)  Κλυταιμήστρας Εἴδωλον: ὄνειδος ἐν φθιτοῖσιν οὐκ ἐκλείπεται,
(98)  Κλυταιμήστρας Εἴδωλον: αἰσχρῶς δʼ ἀλῶμαι· προυννέπω δʼ ὑμῖν ὅτι
(99)  Κλυταιμήστρας Εἴδωλον: ἔχω μεγίστην αἰτίαν κείνων ὕπο·
(100)  Κλυταιμήστρας Εἴδωλον: παθοῦσα δʼ οὕτω δεινὰ πρὸς τῶν φιλτάτων,
(101)  Κλυταιμήστρας Εἴδωλον: οὐδεὶς ὑπέρ μου δαιμόνων μηνίεται,
(102)  Κλυταιμήστρας Εἴδωλον: κατασφαγείσης πρὸς χερῶν μητροκτόνων.
(103)  Κλυταιμήστρας Εἴδωλον: ὁρᾶτε πληγὰς τάσδε καρδίας ὅθεν.
(104)  Κλυταιμήστρας Εἴδωλον: εὕδουσα γὰρ φρὴν ὄμμασιν λαμπρύνεται,
(105)  Κλυταιμήστρας Εἴδωλον: ἐν ἡμέρᾳ δὲ μοῖρʼ ἀπρόσκοπος βροτῶν.
(106)  Κλυταιμήστρας Εἴδωλον: ἦ πολλὰ μὲν δὴ τῶν ἐμῶν ἐλείξατε,
(107)  Κλυταιμήστρας Εἴδωλον: χοάς τʼ ἀοίνους, νηφάλια μειλίγματα,
(108)  Κλυταιμήστρας Εἴδωλον: καὶ νυκτίσεμνα δεῖπνʼ ἐπʼ ἐσχάρᾳ πυρὸς
(109)  Κλυταιμήστρας Εἴδωλον: ἔθυον, ὥραν οὐδενὸς κοινὴν θεῶν.
(110)  Κλυταιμήστρας Εἴδωλον: καὶ πάντα ταῦτα λὰξ ὁρῶ πατούμενα.
(111)  Κλυταιμήστρας Εἴδωλον: ὁ δʼ ἐξαλύξας οἴχεται νεβροῦ δίκην,
(112)  Κλυταιμήστρας Εἴδωλον: καὶ ταῦτα κούφως ἐκ μέσων ἀρκυστάτων
(113)  Κλυταιμήστρας Εἴδωλον: ὤρουσεν ὑμῖν ἐγκατιλλώψας μέγα.
(114)  Κλυταιμήστρας Εἴδωλον: ἀκούσαθʼ ὡς ἔλεξα τῆς ἐμῆς περὶ
(115)  Κλυταιμήστρας Εἴδωλον: ψυχῆς, φρονήσατʼ, ὦ κατὰ χθονὸς θεαί.
(116)  Κλυταιμήστρας Εἴδωλον: ὄναρ γὰρ ὑμᾶς νῦν Κλυταιμήστρα καλῶ.
(117)  Χορός: (μ̔υγμός.)
(118)  Κλυταιμήστρας Εἴδωλον: μύζοιτʼ ἄν, ἁνὴρ δʼ οἴχεται φεύγων πρόσω·
(119)  Κλυταιμήστρας Εἴδωλον: φίλοι γάρ εἰσιν οὐκ ἐμοῖς προσεικότες.
(120)  Χορός: (μ̔υγμός.)
(121)  Κλυταιμήστρας Εἴδωλον: ἄγαν ὑπνώσσεις κοὐ κατοικτίζεις πάθος·
(122)  Κλυταιμήστρας Εἴδωλον: φονεὺς δʼ Ὀρέστης τῆσδε μητρὸς οἴχεται.
(123)  Χορός: (ὡ̓γμός.)
(124)  Κλυταιμήστρας Εἴδωλον: ᾤζεις, ὑπνώσσεις· οὐκ ἀναστήσῃ τάχος;
(125)  Κλυταιμήστρας Εἴδωλον: τί σοι πέπρωται πρᾶγμα πλὴν τεύχειν κακά;
(126)  Χορός: (ὡ̓γμός.)
(127)  Κλυταιμήστρας Εἴδωλον: ὕπνος πόνος τε κύριοι συνωμόται
(128)  Κλυταιμήστρας Εἴδωλον: δεινῆς δρακαίνης ἐξεκήραναν μένος.
(129)  Χορός: (μ̔υγμὸς διπλοῦς ὀξύς.)
(130)  Χορός: λαβὲ λαβὲ λαβὲ λαβέ, φράζου.
(131)  Κλυταιμήστρας Εἴδωλον: ὄναρ διώκεις θῆρα, κλαγγαίνεις δʼ ἅπερ
(132)  Κλυταιμήστρας Εἴδωλον: κύων μέριμναν οὔποτʼ ἐκλείπων πόνου.
(133)  Κλυταιμήστρας Εἴδωλον: τί δρᾷς; ἀνίστω, μή σε νικάτω πόνος,
(134)  Κλυταιμήστρας Εἴδωλον: μηδʼ ἀγνοήσῃς πῆμα μαλθαχθεῖσʼ ὕπνῳ.
(135)  Κλυταιμήστρας Εἴδωλον: ἄλγησον ἧπαρ ἐνδίκοις ὀνείδεσιν·
(136)  Κλυταιμήστρας Εἴδωλον: τοῖς σώφροσιν γὰρ ἀντίκεντρα γίγνεται.
(137)  Κλυταιμήστρας Εἴδωλον: σὺ δʼ αἱματηρὸν πνεῦμʼ ἐπουρίσασα τῷ,
(138)  Κλυταιμήστρας Εἴδωλον: ἀτμῷ κατισχναίνουσα, νηδύος πυρί,
(139)  Κλυταιμήστρας Εἴδωλον: ἕπου, μάραινε δευτέροις διώγμασιν.
(140)  Χορός: ἔγειρʼ, ἔγειρε καὶ σὺ τήνδʼ, ἐγὼ δὲ σέ.
(141)  Χορός: εὕδεις; ἀνίστω, κἀπολακτίσασʼ ὕπνον,
(142)  Χορός: ἰδώμεθʼ εἴ τι τοῦδε φροιμίου ματᾷ.
(143y) === Chor ===
(143x) == Strophe 1 ==
(143)  Χορός: ἰοὺ ἰοὺ πύπαξ. ἐπάθομεν, φίλαι,—
(144)  Χορός: ἦ πολλὰ δὴ παθοῦσα καὶ μάτην ἐγώ,—
(145)  Χορός: ἐπάθομεν πάθος δυσαχές, ὦ πόποι,
(146)  Χορός: ἄφερτον κακόν·
(147)  Χορός: ἐξ ἀρκύων πέπτωκεν οἴχεταί θʼ ὁ θήρ.—
(148)  Χορός: ὕπνῳ κρατηθεῖσʼ ἄγραν ὤλεσα.
(149x) == Antistrophe 1 ==
(149)  Χορός: ἰὼ παῖ Διός, ἐπίκλοπος πέλῃ,—
(150)  Χορός: νέος δὲ γραίας δαίμονας καθιππάσω,—
(151)  Χορός: τὸν ἱκέταν σέβων, ἄθεον ἄνδρα καὶ
(152)  Χορός: τοκεῦσιν πικρόν·
(153)  Χορός: τὸν μητραλοίαν δʼ ἐξέκλεψας ὢν θεός.—
(154)  Χορός: τί τῶνδʼ ἐρεῖ τις δικαίως ἔχειν;
(155x) == Strophe 2 ==
(155)  Χορός: ἐμοὶ δʼ ὄνειδος ἐξ ὀνειράτων μολὸν
(156)  Χορός: ἔτυψεν δίκαν διφρηλάτου
(157)  Χορός: μεσολαβεῖ κέντρῳ
(158)  Χορός: ὑπὸ φρένας, ὑπὸ λοβόν.—
(160)  Χορός: πάρεστι μαστίκτορος δαΐου δαμίου
(161)  Χορός: βαρὺ τὸ περίβαρυ κρύος ἔχειν.
(162x) == Antistrophe 2 ==
(162)  Χορός: τοιαῦτα δρῶσιν οἱ νεώτεροι θεοί,
(163)  Χορός: κρατοῦντες τὸ πᾶν δίκας πλέον
(164)  Χορός: φονολιβῆ θρόνον
(165)  Χορός: περὶ πόδα, περὶ κάρα.—
(166)  Χορός: πάρεστι γᾶς ὀμφαλὸν προσδρακεῖν αἱμάτων
(167)  Χορός: βλοσυρὸν ἀρόμενον ἄγος ἔχειν.
(169x) == Strophe 3 ==
(169)  Χορός: ἐφεστίῳ δὲ μάντις ὢν μιάσματι
(170)  Χορός: μυχὸν ἐχράνατʼ αὐτόσσυτος, αὐτόκλητος,
(171)  Χορός: παρὰ νόμον θεῶν βρότεα μὲν τίων,
(172)  Χορός: παλαιγενεῖς δὲ μοίρας φθίσας.
(174x) == Antistrophe 3 ==
(174)  Χορός: κἀμοί γε λυπρός, καὶ τὸν οὐκ ἐκλύσεται,
(175)  Χορός: ὑπό τε γᾶν φυγὼν οὔ ποτʼ ἐλευθεροῦται.
(176)  Χορός: ποτιτρόπαιος ὢν δʼ ἕτερον ἐν κάρᾳ
(177)  Χορός: μιάστορʼ ἐκ γένους πάσεται.
(179x) === Episode ===
(179)  Ἀπόλλων: ἔξω, κελεύω, τῶνδε δωμάτων τάχος
(180)  Ἀπόλλων: χωρεῖτʼ, ἀπαλλάσσεσθε μαντικῶν μυχῶν,
(181)  Ἀπόλλων: μὴ καὶ λαβοῦσα πτηνὸν ἀργηστὴν ὄφιν,
(182)  Ἀπόλλων: χρυσηλάτου θώμιγγος ἐξορμώμενον,
(183)  Ἀπόλλων: ἀνῇς ὑπʼ ἄλγους μέλανʼ ἀπʼ ἀνθρώπων ἀφρόν,
(184)  Ἀπόλλων: ἐμοῦσα θρόμβους οὓς ἀφείλκυσας φόνου.
(185)  Ἀπόλλων: οὔτοι δόμοισι τοῖσδε χρίμπτεσθαι πρέπει·
(186)  Ἀπόλλων: ἀλλʼ οὗ καρανιστῆρες ὀφθαλμωρύχοι
(187)  Ἀπόλλων: δίκαι σφαγαί τε σπέρματός τʼ ἀποφθορᾷ
(188)  Ἀπόλλων: παίδων κακοῦται χλοῦνις, ἠδʼ ἀκρωνία,
(189)  Ἀπόλλων: λευσμός τε, καὶ μύζουσιν οἰκτισμὸν πολὺν
(190)  Ἀπόλλων: ὑπὸ ῥάχιν παγέντες. ἆρʼ ἀκούετε
(191)  Ἀπόλλων: οἵας ἑορτῆς ἔστʼ ἀπόπτυστοι θεοῖς
(192)  Ἀπόλλων: στέργηθρʼ ἔχουσαι; πᾶς δʼ ὑφηγεῖται τρόπος
(193)  Ἀπόλλων: μορφῆς. λέοντος ἄντρον αἱματορρόφου
(194)  Ἀπόλλων: οἰκεῖν τοιαύτας εἰκός, οὐ χρηστηρίοις
(195)  Ἀπόλλων: ἐν τοῖσδε πλησίοισι τρίβεσθαι μύσος.
(196)  Ἀπόλλων: χωρεῖτʼ ἄνευ βοτῆρος αἰπολούμεναι.
(197)  Ἀπόλλων: ποίμνης τοιαύτης δʼ οὔτις εὐφιλὴς θεῶν.
(198)  Χορός: ἄναξ Ἄπολλον, ἀντάκουσον ἐν μέρει.
(199)  Χορός: αὐτὸς σὺ τούτων οὐ μεταίτιος πέλῃ,
(200)  Χορός: ἀλλʼ εἷς τὸ πᾶν ἔπραξας ὢν παναίτιος.
(201)  Ἀπόλλων: πῶς δή; τοσοῦτο μῆκος ἔκτεινον λόγου.
(202)  Χορός: ἔχρησας ὥστε τὸν ξένον μητροκτονεῖν.
(203)  Ἀπόλλων: ἔχρησα ποινὰς τοῦ πατρὸς πρᾶξαι. τί μήν ;
(204)  Χορός: κἄπειθʼ ὑπέστης αἵματος δέκτωρ νέου.
(205)  Ἀπόλλων: καὶ προστραπέσθαι τούσδʼ ἐπέστελλον δόμους.
(206)  Χορός: καὶ τὰς προπομποὺς δῆτα τάσδε λοιδορεῖς;
(207)  Ἀπόλλων: οὐ γὰρ δόμοισι τοῖσδε πρόσφορον μολεῖν.
(208)  Χορός: ἀλλʼ ἔστιν ἡμῖν τοῦτο προστεταγμένον.
(209)  Ἀπόλλων: τίς ἥδε τιμή; κόμπασον γέρας καλόν.
(210)  Χορός: τοὺς μητραλοίας ἐκ δόμων ἐλαύνομεν.
(211)  Ἀπόλλων: τί γὰρ γυναικὸς ἥτις ἄνδρα νοσφίσῃ;
(212)  Χορός: οὐκ ἂν γένοιθʼ ὅμαιμος αὐθέντης φόνος.
(213)  Ἀπόλλων: ἦ κάρτʼ ἄτιμα καὶ παρʼ οὐδὲν εἰργάσω
(214)  Ἀπόλλων: Ἥρας τελείας καὶ Διὸς πιστώματα.
(215)  Ἀπόλλων: Κύπρις δʼ ἄτιμος τῷδʼ ἀπέρριπται λόγῳ,
(216)  Ἀπόλλων: ὅθεν βροτοῖσι γίγνεται τὰ φίλτατα.
(217)  Ἀπόλλων: εὐνὴ γὰρ ἀνδρὶ καὶ γυναικὶ μόρσιμος
(218)  Ἀπόλλων: ὅρκου ʼστὶ μείζων τῇ δίκῃ φρουρουμένη.
(219)  Ἀπόλλων: εἰ τοῖσιν οὖν κτείνουσιν ἀλλήλους χαλᾷς
(220)  Ἀπόλλων: τὸ μὴ τίνεσθαι μηδʼ ἐποπτεύειν κότῳ,
(221)  Ἀπόλλων: οὔ φημʼ Ὀρέστην σʼ ἐνδίκως ἀνδρηλατεῖν.
(222)  Ἀπόλλων: τὰ μὲν γὰρ οἶδα κάρτα σʼ ἐνθυμουμένην,
(223)  Ἀπόλλων: τὰ δʼ ἐμφανῶς πράσσουσαν ἡσυχαιτέραν.
(224)  Ἀπόλλων: δίκας δὲ Παλλὰς τῶνδʼ ἐποπτεύσει θεά.
(225)  Χορός: τὸν ἄνδρʼ ἐκεῖνον οὔ τι μὴ λίπω ποτέ.
(226)  Ἀπόλλων: σὺ δʼ οὖν δίωκε καὶ πόνον πλείω τίθου.
(227)  Χορός: τιμὰς σὺ μὴ σύντεμνε τὰς ἐμὰς λόγῳ.
(228)  Ἀπόλλων: οὐδʼ ἂν δεχοίμην ὥστʼ ἔχειν τιμὰς σέθεν.
(229)  Χορός: μέγας γὰρ ἔμπας πὰρ Διὸς θρόνοις λέγῃ.
(230)  Χορός: ἐγὼ δʼ, ἄγει γὰρ αἷμα μητρῷον, δίκας
(231)  Χορός: μέτειμι τόνδε φῶτα κἀκκυνηγετῶ.
(232)  Ἀπόλλων: ἐγὼ δʼ ἀρήξω τὸν ἱκέτην τε ῥύσομαι·
(233)  Ἀπόλλων: δεινὴ γὰρ ἐν βροτοῖσι κἀν θεοῖς πέλει
(234)  Ἀπόλλων: τοῦ προστροπαίου μῆνις, εἰ προδῶ σφʼ ἑκών.
(235)  Ὀρέστης: ἄνασσʼ Ἀθάνα, Λοξίου κελεύμασιν
(236)  Ὀρέστης: ἥκω, δέχου δὲ πρευμενῶς ἀλάστορα,
(237)  Ὀρέστης: οὐ προστρόπαιον οὐδʼ ἀφοίβαντον χέρα,
(238)  Ὀρέστης: ἀλλʼ ἀμβλὺς ἤδη προστετριμμένος τε πρὸς
(239)  Ὀρέστης: ἄλλοισιν οἴκοις καὶ πορεύμασιν βροτῶν.
(240)  Ὀρέστης: ὅμοια χέρσον καὶ θάλασσαν ἐκπερῶν,
(241)  Ὀρέστης: σῴζων ἐφετμὰς Λοξίου χρηστηρίους,
(242)  Ὀρέστης: πρόσειμι δῶμα καὶ βρέτας τὸ σόν, θεά.
(243)  Ὀρέστης: αὐτοῦ φυλάσσων ἀναμένω τέλος δίκης.
(244)  Χορός: εἶεν· τόδʼ ἐστὶ τἀνδρὸς ἐκφανὲς τέκμαρ.
(245)  Χορός: ἕπου δὲ μηνυτῆρος ἀφθέγκτου φραδαῖς.
(246)  Χορός: τετραυματισμένον γὰρ ὡς κύων νεβρὸν
(247)  Χορός: πρὸς αἷμα καὶ σταλαγμὸν ἐκματεύομεν.
(248)  Χορός: πολλοῖς δὲ μόχθοις ἀνδροκμῆσι φυσιᾷ
(249)  Χορός: σπλάγχνον· χθονὸς γὰρ πᾶς πεποίμανται τόπος,
(250)  Χορός: ὑπέρ τε πόντον ἀπτέροις ποτήμασιν
(251)  Χορός: ἦλθον διώκουσʼ, οὐδὲν ὑστέρα νεώς.
(252)  Χορός: καὶ νῦν ὅδʼ ἐνθάδʼ ἐστί που καταπτακών.
(253)  Χορός: ὀσμὴ βροτείων αἱμάτων με προσγελᾷ.
(254)  Χορός: ὅρα ὅρα μάλʼ αὖ,
(255)  Χορός: λεύσσετε πάντα, μὴ
(256)  Χορός: λάθῃ φύγδα βὰς
(257)  Χορός: ὁ ματροφόνος ἀτίτας.
(258)  Χορός: ὁ δʼ αὖτέ γʼ οὖν ἀλκὰν ἔχων
(259)  Χορός: περὶ βρέτει πλεχθεὶς θεᾶς ἀμβρότου
(260)  Χορός: ὑπόδικος θέλει γενέσθαι χρεῶν.
(261)  Χορός: τὸ δʼ οὐ πάρεστιν· αἷμα μητρῷον χαμαὶ
(262)  Χορός: δυσαγκόμιστον, παπαῖ,
(263)  Χορός: τὸ διερὸν πέδοι χύμενον οἴχεται.
(264)  Χορός: ἀλλʼ ἀντιδοῦναι δεῖ σʼ ἀπὸ ζῶντος ῥοφεῖν
(265)  Χορός: ἐρυθρὸν ἐκ μελέων πέλανον· ἀπὸ δὲ σοῦ
(266)  Χορός: φεροίμαν βοσκὰν πώματος δυσπότου·
(267)  Χορός: καὶ ζῶντά σʼ ἰσχνάνασʼ ἀπάξομαι κάτω,
(268)  Χορός: ἀντίποινʼ ὡς τίνῃς ματροφόνου δύας.
(269)  Χορός: ὄψει δὲ κεἴ τις ἄλλος ἤλιτεν βροτῶν
(270)  Χορός: ἢ θεὸν ἢ ξένον
(271)  Χορός: τινʼ ἀσεβῶν ἢ τοκέας φίλους,
(272)  Χορός: ἔχονθʼ ἕκαστον τῆς δίκης ἐπάξια.
(273)  Χορός: μέγας γὰρ Ἅιδης ἐστὶν εὔθυνος βροτῶν
(274)  Χορός: ἔνερθε χθονός,
(275)  Χορός: δελτογράφῳ δὲ πάντʼ ἐπωπᾷ φρενί.
(276)  Ὀρέστης: ἐγὼ διδαχθεὶς ἐν κακοῖς ἐπίσταμαι
(277)  Ὀρέστης: πολλοὺς καθαρμούς, καὶ λέγειν ὅπου δίκη
(278)  Ὀρέστης: σιγᾶν θʼ ὁμοίως· ἐν δὲ τῷδε πράγματι
(279)  Ὀρέστης: φωνεῖν ἐτάχθην πρὸς σοφοῦ διδασκάλου.
(280)  Ὀρέστης: βρίζει γὰρ αἷμα καὶ μαραίνεται χερός,
(281)  Ὀρέστης: μητροκτόνον μίασμα δʼ ἔκπλυτον πέλει·
(282)  Ὀρέστης: ποταίνιον γὰρ ὂν πρὸς ἑστίᾳ θεοῦ
(283)  Ὀρέστης: Φοίβου καθαρμοῖς ἠλάθη χοιροκτόνοις.
(284)  Ὀρέστης: πολὺς δέ μοι γένοιτʼ ἂν ἐξ ἀρχῆς λόγος,
(285)  Ὀρέστης: ὅσοις προσῆλθον ἀβλαβεῖ ξυνουσίᾳ.
(286)  Ὀρέστης: χρόνος καθαιρεῖ πάντα γηράσκων ὁμοῦ.
(287)  Ὀρέστης: καὶ νῦν ἀφʼ ἁγνοῦ στόματος εὐφήμως καλῶ
(288)  Ὀρέστης: χώρας ἄνασσαν τῆσδʼ Ἀθηναίαν ἐμοὶ
(289)  Ὀρέστης: μολεῖν ἀρωγόν· κτήσεται δʼ ἄνευ δορὸς
(290)  Ὀρέστης: αὐτόν τε καὶ γῆν καὶ τὸν Ἀργεῖον λεὼν
(291)  Ὀρέστης: πιστὸν δικαίως ἐς τὸ πᾶν τε σύμμαχον.
(292)  Ὀρέστης: ἀλλʼ εἴτε χώρας ἐν τόποις Λιβυστικοῖς,
(293)  Ὀρέστης: Τρίτωνος ἀμφὶ χεῦμα γενεθλίου πόρου,
(294)  Ὀρέστης: τίθησιν ὀρθὸν ἢ κατηρεφῆ πόδα,
(295)  Ὀρέστης: φίλοις ἀρήγουσʼ, εἴτε Φλεγραίαν πλάκα
(296)  Ὀρέστης: θρασὺς ταγοῦχος ὡς ἀνὴρ ἐπισκοπεῖ,
(297)  Ὀρέστης: ἔλθοι—κλύει δὲ καὶ πρόσωθεν ὢν θεός—
(298)  Ὀρέστης: ὅπως γένοιτο τῶνδʼ ἐμοὶ λυτήριος.
(299x) === Chor ===
(299)  Χορός: οὔτοι σʼ Ἀπόλλων οὐδʼ Ἀθηναίας σθένος
(300)  Χορός: ῥύσαιτʼ ἂν ὥστε μὴ οὐ παρημελημένον
(301)  Χορός: ἔρρειν, τὸ χαίρειν μὴ μαθόνθʼ ὅπου φρενῶν,
(302)  Χορός: ἀναίματον βόσκημα δαιμόνων, σκιάν.
(303)  Χορός: οὐδʼ ἀντιφωνεῖς, ἀλλʼ ἀποπτύεις λόγους,
(304)  Χορός: ἐμοὶ τραφείς τε καὶ καθιερωμένος;
(305)  Χορός: καὶ ζῶν με δαίσεις οὐδὲ πρὸς βωμῷ σφαγείς·
(306)  Χορός: ὕμνον δʼ ἀκούσῃ τόνδε δέσμιον σέθεν.
(307x) == Anapäste ==
(307)  Χορός: ἄγε δὴ καὶ χορὸν ἅψωμεν, ἐπεὶ
(308)  Χορός: μοῦσαν στυγερὰν
(309)  Χορός: ἀποφαίνεσθαι δεδόκηκεν,
(310)  Χορός: λέξαι τε λάχη τὰ κατʼ ἀνθρώπους
(311)  Χορός: ὡς ἐπινωμᾷ στάσις ἁμά.
(312)  Χορός: εὐθυδίκαιοι δʼ οἰόμεθʼ εἶναι·
(313)  Χορός: τὸν μὲν καθαρὰς χεῖρας προνέμοντʼ
(314)  Χορός: οὔτις ἐφέρπει μῆνις ἀφʼ ἡμῶν,
(315)  Χορός: ἀσινὴς δʼ αἰῶνα διοιχνεῖ·
(316)  Χορός: ὅστις δʼ ἀλιτὼν ὥσπερ ὅδʼ ἁνὴρ
(317)  Χορός: χεῖρας φονίας ἐπικρύπτει,
(318)  Χορός: μάρτυρες ὀρθαὶ τοῖσι θανοῦσιν
(319)  Χορός: παραγιγνόμεναι πράκτορες αἵματος
(320)  Χορός: αὐτῷ τελέως ἐφάνημεν.
(321x) == Strophe 1 ==
(321)  Χορός: μᾶτερ ἅ μʼ ἔτικτες, ὦ μᾶτερ
(322)  Χορός: Νύξ, ἀλαοῖσι καὶ δεδορκόσιν
(323)  Χορός: ποινάν, κλῦθʼ. ὁ Λατοῦς γὰρ ἶ‖νίς
(324)  Χορός: μʼ ἄτιμον τίθησιν
(325)  Χορός: τόνδʼ ἀφαιρούμενος
(326)  Χορός: πτῶκα, ματρῷον ἅ‖γνισμα
(327)  Χορός: κύριον φόνου.
(328x) === ephymn 1 ===
(328)  Χορός: ἐπὶ δὲ τῷ τεθυμένῳ
(329)  Χορός: τόδε μέλος, παρακοπά,
(330)  Χορός: παραφορὰ φρενοδαλής,
(331)  Χορός: ὕμνος ἐξ Ἐρινύων,
(332)  Χορός: δέσμιος φρενῶν, ἀφόρ‖μικτος,
(333)  Χορός: αὐονὰ βροτοῖς.
(334x) == Antistrophe 1 ==
(334)  Χορός: τοῦτο γὰρ λάχος διανταία
(335)  Χορός: Μοῖρʼ ἐπέκλωσεν ἐμπέδως ἔχειν,
(336)  Χορός: θνατῶν τοῖσιν αὐτουργίαι
(337)  Χορός: ξυμπέσωσιν μάταιοι,
(338)  Χορός: τοῖς ὁμαρτεῖν, ὄφρʼ ἂν
(339)  Χορός: γᾶν ὑπέλθῃ· θανὼν δʼ
(340)  Χορός: οὐκ ἄγαν ἐλεύθερος.
(341x) === ephymn 1 ===
(341)  Χορός: ἐπὶ δὲ τῷ τεθυμένῳ
(342)  Χορός: τόδε μέλος, παρακοπά,
(343)  Χορός: παραφορὰ φρενοδαλής,
(344)  Χορός: ὕμνος ἐξ Ἐρινύων,
(345)  Χορός: δέσμιος φρενῶν, ἀφόρ‖μικτος,
(346)  Χορός: αὐονὰ βροτοῖς.
(349x) == Strophe 2 ==
(349)  Χορός: γιγνομέναισι λάχη τάδʼ ἐφʼ ἁμὶν ἐκράνθη·
(350)  Χορός: ἀθανάτων δʼ ἀπέχειν χέρας, οὐδέ τις ἐστί
(351)  Χορός: συνδαίτωρ μετάκοινος·
(352)  Χορός: παλλεύκων δὲ πέπλων ἀπόμοιρος ἄκληρος ἐτύχθην
(353)  Χορός: ¯˘¯˘¯˘¯
(354x) === ephymn 2 ===
(354)  Χορός: δωμάτων γὰρ εἱλόμαν
(355)  Χορός: ἀνατροπάς, ὅταν Ἄρης
(356)  Χορός: τιθασὸς ὢν φίλον ἕλῃ.
(357)  Χορός: ἐπὶ τὸν ὧδʼ ἱέμεναι
(358)  Χορός: κρατερὸν ὄνθʼ ὅμως ἀμαυ‖ροῦμεν
(359)  Χορός: ὑφʼ αἵματος νέου.
(360x) == Antistrophe 2 ==
(360)  Χορός: σπεύδομεν αἵδʼ ἀφελεῖν τινὰ τάσδε μερίμνας,
(361)  Χορός: θεῶν δʼ ἀτέλειαν ἐμαῖς μελέταις ἐπικραίνειν,
(362)  Χορός: μηδʼ εἰς ἄγκρισιν ἐλθεῖν·
(365)  Χορός: Ζεὺς δʼ αἱμοσταγὲς ἀξιόμισον ἔθνος τόδε λέσχας
(367)  Χορός: ἇς ἀπηξιώσατο.
(354ax) === ephymn 2 ===
(354a)  Χορός: δωμάτων γὰρ εἱλόμαν
(355a)  Χορός: ἀνατροπάς, ὅταν Ἄρης
(356a)  Χορός: τιθασὸς ὢν φίλον ἕλῃ.
(357a)  Χορός: ἐπὶ τὸν ὧδʼ ἱέμεναι
(358a)  Χορός: κρατερὸν ὄνθʼ ὅμως ἀμαυ‖ροῦμεν
(359a)  Χορός: ὑφʼ αἵματος νέου.
(368x) == Strophe 3 ==
(368)  Χορός: δόξαι τʼ ἀνδρῶν καὶ μάλʼ ὑπʼ αἰθέρι σεμναὶ
(369)  Χορός: τακόμεναι κατὰ γᾶν μινύθουσιν ἄτιμοι
(370)  Χορός: ἁμετέραις ἐφόδοις μελανείμοσιν, ὀρχη‖σμοῖς
(371)  Χορός: τʼ ἐπιφθόνοις ποδός.
(372x) === ephymn 3 ===
(372)  Χορός: μάλα γὰρ οὖν ἁλομένα
(373)  Χορός: ἀνέκαθεν βαρυπεσῆ
(374)  Χορός: καταφέρω ποδὸς ἀκμάν,
(375)  Χορός: σφαλερὰ καὶ τανυδρόμοις
(376)  Χορός: κῶλα, δύσφορον ἄταν.
(377x) == Antistrophe 3 ==
(377)  Χορός: πίπτων δʼ οὐκ οἶδεν τόδʼ ὑπʼ ἄφρονι λύμᾳ·
(378)  Χορός: τοῖον γὰρ ἐπὶ κνέφας ἀνδρὶ μύσος πεπόταται,
(379)  Χορός: καὶ δνοφεράν τινʼ ἀχλὺν κατὰ δώματος αὐδᾶ‖ται
(380)  Χορός: πολύστονος φάτις.
(372ax) === ephymn 3 ===
(372a)  Χορός: μάλα γὰρ οὖν ἁλομένα
(373a)  Χορός: ἀνέκαθεν βαρυπεσῆ
(374a)  Χορός: καταφέρω ποδὸς ἀκμάν,
(375a)  Χορός: σφαλερὰ καὶ τανυδρόμοις
(376a)  Χορός: κῶλα, δύσφορον ἄταν.
(381x) == Strophe 4 ==
(381)  Χορός: μένει γάρ. εὐμήχανοί
(382)  Χορός: τε καὶ τέλειοι, κακῶν
(383)  Χορός: τε μνήμονες σεμναὶ
(384)  Χορός: καὶ δυσπαρήγοροι βροτοῖς,
(385)  Χορός: ἄτιμʼ ἀτίετα διόμεναι
(386)  Χορός: λάχη θεῶν διχοστατοῦντʼ ἀνηλίῳ
(387)  Χορός: λάμπᾳ, δυσοδοπαίπαλα
(388)  Χορός: δερκομένοισι καὶ δυσομμάτοις ὁμῶς.
(389x) == Antistrophe 4 ==
(389)  Χορός: τίς οὖν τάδʼ οὐχ ἅζεταί
(390)  Χορός: τε καὶ δέδοικεν βροτῶν,
(391)  Χορός: ἐμοῦ κλύων θεσμὸν
(392)  Χορός: τὸν μοιρόκραντον ἐκ θεῶν
(393)  Χορός: δοθέντα τέλεον; ἔτι δέ μοι
(394)  Χορός: μένει γέρας παλαιόν, οὐδʼ ἀτιμίας
(395)  Χορός: κύρω, καίπερ ὑπὸ χθόνα
(396)  Χορός: τάξιν ἔχουσα καὶ δυσήλιον κνέφας.
(397x) === Episode ===
(397)  Ἀθηνᾶ: πρόσωθεν ἐξήκουσα κληδόνος βοὴν
(398)  Ἀθηνᾶ: ἀπὸ Σκαμάνδρου γῆν καταφθατουμένη,
(399)  Ἀθηνᾶ: ἣν δῆτʼ Ἀχαιῶν ἄκτορές τε καὶ πρόμοι,
(400)  Ἀθηνᾶ: τῶν αἰχμαλώτων χρημάτων λάχος μέγα,
(401)  Ἀθηνᾶ: ἔνειμαν αὐτόπρεμνον εἰς τὸ πᾶν ἐμοί,
(402)  Ἀθηνᾶ: ἐξαίρετον δώρημα Θησέως τόκοις·
(403)  Ἀθηνᾶ: ἔνθεν διώκουσʼ ἦλθον ἄτρυτον πόδα,
(404)  Ἀθηνᾶ: πτερῶν ἄτερ ῥοιβδοῦσα κόλπον αἰγίδος.
(405)  Ἀθηνᾶ: πώλοις ἀκμαίοις τόνδʼ ἐπιζεύξασʼ ὄχον
(406)  Ἀθηνᾶ: καινὴν δʼ ὁρῶσα τήνδʼ ὁμιλίαν χθονὸς
(407)  Ἀθηνᾶ: ταρβῶ μὲν οὐδέν, θαῦμα δʼ ὄμμασιν πάρα.
(408)  Ἀθηνᾶ: τίνες ποτʼ ἐστέ; πᾶσι δʼ ἐς κοινὸν λέγω·
(409)  Ἀθηνᾶ: βρέτας τε τοὐμὸν τῷδʼ ἐφημένῳ ξένῳ,
(410)  Ἀθηνᾶ: ὑμᾶς θʼ ὁμοίας οὐδενὶ σπαρτῶν γένει,
(411)  Ἀθηνᾶ: οὔτʼ ἐν θεαῖσι πρὸς θεῶν ὁρωμένας
(412)  Ἀθηνᾶ: οὔτʼ οὖν βροτείοις ἐμφερεῖς μορφώμασιν.
(413)  Ἀθηνᾶ: λέγειν δʼ ἄμομφον ὄντα τοὺς πέλας κακῶς
(414)  Ἀθηνᾶ: πρόσω δικαίων ἠδʼ ἀποστατεῖ θέμις.
(415)  Χορός: πεύσῃ τὰ πάντα συντόμως, Διὸς κόρη.
(416)  Χορός: ἡμεῖς γάρ ἐσμεν Νυκτὸς αἰανῆ τέκνα.
(417)  Χορός: Ἀραὶ δʼ ἐν οἴκοις γῆς ὑπαὶ κεκλήμεθα.
(418)  Ἀθηνᾶ: γένος μὲν οἶδα κληδόνας τʼ ἐπωνύμους.
(419)  Χορός: τιμάς γε μὲν δὴ τὰς ἐμὰς πεύσῃ τάχα.
(420)  Ἀθηνᾶ: μάθοιμʼ ἄν, εἰ λέγοι τις ἐμφανῆ λόγον.
(421)  Χορός: βροτοκτονοῦντας ἐκ δόμων ἐλαύνομεν.
(422)  Ἀθηνᾶ: καὶ τῷ κτανόντι ποῦ τὸ τέρμα τῆς φυγῆς;
(423)  Χορός: ὅπου τὸ χαίρειν μηδαμοῦ νομίζεται.
(424)  Ἀθηνᾶ: ἦ καὶ τοιαύτας τῷδʼ ἐπιρροιζεῖς φυγάς;
(425)  Χορός: φονεὺς γὰρ εἶναι μητρὸς ἠξιώσατο.
(426)  Ἀθηνᾶ: ἄλλαις ἀνάγκαις, ἤ τινος τρέων κότον;
(427)  Χορός: ποῦ γὰρ τοσοῦτο κέντρον ὡς μητροκτονεῖν;
(428)  Ἀθηνᾶ: δυοῖν παρόντοιν ἥμισυς λόγου πάρα.
(429)  Χορός: ἀλλʼ ὅρκον οὐ δέξαιτʼ ἄν, οὐ δοῦναι θέλοι.
(430)  Ἀθηνᾶ: κλύειν δίκαιος μᾶλλον ἢ πρᾶξαι θέλεις.
(431)  Χορός: πῶς δή; δίδαξον· τῶν σοφῶν γὰρ οὐ πένῃ.
(432)  Ἀθηνᾶ: ὅρκοις τὰ μὴ δίκαια μὴ νικᾶν λέγω.
(433)  Χορός: ἀλλʼ ἐξέλεγχε, κρῖνε δʼ εὐθεῖαν δίκην.
(434)  Ἀθηνᾶ: ἦ κἀπʼ ἐμοὶ τρέποιτʼ ἂν αἰτίας τέλος;
(435)  Χορός: πῶς δʼ οὔ; σέβουσαί γʼ ἀξίαν κἀπʼ ἀξίων.
(436)  Ἀθηνᾶ: τί πρὸς τάδʼ εἰπεῖν, ὦ ξένʼ, ἐν μέρει θέλεις;
(437)  Ἀθηνᾶ: λέξας δὲ χώραν καὶ γένος καὶ ξυμφορὰς
(438)  Ἀθηνᾶ: τὰς σάς, ἔπειτα τόνδʼ ἀμυναθοῦ ψόγον·
(439)  Ἀθηνᾶ: εἴπερ πεποιθὼς τῇ δίκῃ βρέτας τόδε
(440)  Ἀθηνᾶ: ἧσαι φυλάσσων ἑστίας ἁμῆς πέλας
(441)  Ἀθηνᾶ: σεμνὸς προσίκτωρ ἐν τρόποις Ἰξίονος.
(442)  Ἀθηνᾶ: τούτοις ἀμείβου πᾶσιν εὐμαθές τί μοι.
(443)  Ὀρέστης: ἄνασσʼ Ἀθάνα, πρῶτον ἐκ τῶν ὑστάτων
(444)  Ὀρέστης: τῶν σῶν ἐπῶν μέλημʼ ἀφαιρήσω μέγα.
(445)  Ὀρέστης: οὐκ εἰμὶ προστρόπαιος, οὐδʼ ἔχων μύσος
(446)  Ὀρέστης: πρὸς χειρὶ τἠμῇ τὸ σὸν ἐφεζόμην βρέτας.
(447)  Ὀρέστης: τεκμήριον δὲ τῶνδέ σοι λέξω μέγα.
(448)  Ὀρέστης: ἄφθογγον εἶναι τὸν παλαμναῖον νόμος,
(449)  Ὀρέστης: ἔστʼ ἂν πρὸς ἀνδρὸς αἵματος καθαρσίου
(450)  Ὀρέστης: σφαγαὶ καθαιμάξωσι νεοθήλου βοτοῦ.
(451)  Ὀρέστης: πάλαι πρὸς ἄλλοις ταῦτʼ ἀφιερώμεθα
(452)  Ὀρέστης: οἴκοισι, καὶ βοτοῖσι καὶ ῥυτοῖς πόροις.
(453)  Ὀρέστης: ταύτην μὲν οὕτω φροντίδʼ ἐκποδὼν λέγω.
(454)  Ὀρέστης: γένος δὲ τοὐμὸν ὡς ἔχει πεύσῃ τάχα.
(455)  Ὀρέστης: Ἀργεῖός εἰμι, πατέρα δʼ ἱστορεῖς καλῶς,
(456)  Ὀρέστης: Ἀγαμέμνονʼ, ἀνδρῶν ναυβατῶν ἁρμόστορα,
(457)  Ὀρέστης: ξὺν ᾧ σὺ Τροίαν ἄπολιν Ἰλίου πόλιν
(458)  Ὀρέστης: ἔθηκας. ἔφθιθʼ οὗτος οὐ καλῶς, μολὼν
(459)  Ὀρέστης: εἰς οἶκον· ἀλλά νιν κελαινόφρων ἐμὴ
(460)  Ὀρέστης: μήτηρ κατέκτα, ποικίλοις ἀγρεύμασιν
(461)  Ὀρέστης: κρύψασʼ, ἃ λουτρῶν ἐξεμαρτύρει φόνον.
(462)  Ὀρέστης: κἀγὼ κατελθών, τὸν πρὸ τοῦ φεύγων χρόνον,
(463)  Ὀρέστης: ἔκτεινα τὴν τεκοῦσαν, οὐκ ἀρνήσομαι,
(464)  Ὀρέστης: ἀντικτόνοις ποιναῖσι φιλτάτου πατρός.
(465)  Ὀρέστης: καὶ τῶνδε κοινῇ Λοξίας ἐπαίτιος,
(466)  Ὀρέστης: ἄλγη προφωνῶν ἀντίκεντρα καρδίᾳ,
(467)  Ὀρέστης: εἰ μή τι τῶνδʼ ἔρξαιμι τοὺς ἐπαιτίους.
(468)  Ὀρέστης: σὺ δʼ εἰ δικαίως εἴτε μὴ κρῖνον δίκην·
(469)  Ὀρέστης: πράξας γὰρ ἐν σοὶ πανταχῇ τάδʼ αἰνέσω.
(470)  Ἀθηνᾶ: τὸ πρᾶγμα μεῖζον, εἴ τις οἴεται τόδε
(471)  Ἀθηνᾶ: βροτὸς δικάζειν· οὐδὲ μὴν ἐμοὶ θέμις
(472)  Ἀθηνᾶ: φόνου διαιρεῖν ὀξυμηνίτου δίκας·
(473)  Ἀθηνᾶ: ἄλλως τε καὶ σὺ μὲν κατηρτυκὼς ἐμοῖς
(474)  Ἀθηνᾶ: ἱκέτης προσῆλθες καθαρὸς ἀβλαβὴς δόμοις·
(475)  Ἀθηνᾶ: οὕτως δʼ ἄμομφον ὄντα σʼ αἰδοῦμαι πόλει.
(476)  Ἀθηνᾶ: αὗται δʼ ἔχουσι μοῖραν οὐκ εὐπέμπελον,
(477)  Ἀθηνᾶ: καὶ μὴ τυχοῦσαι πράγματος νικηφόρου,
(478)  Ἀθηνᾶ: χώρᾳ μεταῦθις ἰὸς ἐκ φρονημάτων
(479)  Ἀθηνᾶ: πέδοι πεσὼν ἄφερτος αἰανὴς νόσος.
(480)  Ἀθηνᾶ: τοιαῦτα μὲν τάδʼ ἐστίν· ἀμφότερα, μένειν
(481)  Ἀθηνᾶ: πέμπειν τε δυσπήμαντʼ ἀμηχάνως ἐμοί.
(482)  Ἀθηνᾶ: ἐπεὶ δὲ πρᾶγμα δεῦρʼ ἐπέσκηψεν τόδε,
(483)  Ἀθηνᾶ: φόνων δικαστὰς ὁρκίους αἱρουμένη
(484)  Ἀθηνᾶ: θεσμὸν τὸν εἰς ἅπαντʼ ἐγὼ θήσω χρόνον.
(485)  Ἀθηνᾶ: ὑμεῖς δὲ μαρτύριά τε καὶ τεκμήρια
(486)  Ἀθηνᾶ: καλεῖσθʼ, ἀρωγὰ τῆς δίκης ὁρκώματα·
(487)  Ἀθηνᾶ: κρίνασα δʼ ἀστῶν τῶν ἐμῶν τὰ βέλτατα
(488)  Ἀθηνᾶ: ἥξω, διαιρεῖν τοῦτο πρᾶγμʼ ἐτητύμως,
(489)  Ἀθηνᾶ: ὅρκον πορόντας μηδὲν ἔκδικον φράσειν.
(490y) === Chor ===
(490x) == Strophe 1 ==
(490)  Χορός: νῦν καταστροφαὶ νέων
(491)  Χορός: θεσμίων, εἰ κρατή‖σει
(492)  Χορός: δίκα τε καὶ βλάβα
(493)  Χορός: τοῦδε ματροκτόνου.
(494)  Χορός: πάντας ἤδη τόδʼ ἔργον εὐχερεί‖ᾳ
(495)  Χορός: συναρμόσει βροτούς·
(496)  Χορός: πολλὰ δʼ ἔτυμα παιδότρωτα
(497)  Χορός: πάθεα προσμένει τοκεῦ‖σιν
(498)  Χορός: μεταῦθις ἐν χρόνῳ.
(499x) == Antistrophe 1 ==
(499)  Χορός: οὐδὲ γὰρ βροτοσκόπων
(500)  Χορός: μαινάδων τῶνδʼ ἐφέρ‖ψει
(501)  Χορός: κότος τις ἐργμάτων—
(502)  Χορός: πάντʼ ἐφήσω μόρον.
(503)  Χορός: πεύσεται δʼ ἄλλος ἄλλοθεν, προφω‖νῶν
(504)  Χορός: τὰ τῶν πέλας κακά,
(505)  Χορός: λῆξιν ὑπόδοσίν τε μόχθων·
(506)  Χορός: ἄκεά τʼ οὐ βέβαια τλά‖μων
(507)  Χορός: δέ τις μάταν παρηγορεῖ.
(508x) == Strophe 2 ==
(508)  Χορός: μηδέ τις κικλῃσκέτω
(509)  Χορός: ξυμφορᾷ τετυμμένος,
(510)  Χορός: τοῦτʼ ἔπος θροούμενος,
(511)  Χορός: ὦ δίκα,
(512)  Χορός: ὦ θρόνοι τʼ Ἐρινύων.
(513)  Χορός: ταῦτά τις τάχʼ ἂν πατὴρ
(514)  Χορός: ἢ τεκοῦσα νεοπαθὴς
(515)  Χορός: οἶκτον οἰκτίσαιτʼ, ἐπει‖δὴ
(516)  Χορός: πίτνει δόμος δίκας.
(517x) == Antistrophe 2 ==
(517)  Χορός: ἔσθʼ ὅπου τὸ δεινὸν εὖ,
(518)  Χορός: καὶ φρενῶν ἐπίσκοπον
(519)  Χορός: δεῖ μένειν καθήμενον.
(520)  Χορός: ξυμφέρει
(521)  Χορός: σωφρονεῖν ὑπὸ στένει.
(522)  Χορός: τίς δὲ μηδὲν ἐν δέει
(523)  Χορός: καρδίαν ἂν ἀνατρέφων
(524)  Χορός: ἢ πόλις βροτός θʼ ὁμοί‖ως
(525)  Χορός: ἔτʼ ἂν σέβοι δίκαν;
(526x) == Strophe 3 ==
(526)  Χορός: μήτʼ ἀνάρχετον βίον
(527)  Χορός: μήτε δεσποτούμενον
(528)  Χορός: αἰνέσῃς.
(529)  Χορός: παντὶ μέσῳ τὸ κράτος
(530)  Χορός: θεὸς ὤπασεν, ἄλλʼ
(531)  Χορός: ἄλλᾳ δʼ ἐφορεύει.
(532)  Χορός: ξύμμετρον δʼ ἔπος λέγω,
(533)  Χορός: δυσσεβίας μὲν ὕβρις
(534)  Χορός: τέκος ὡς ἐτύμως·
(535)  Χορός: ἐκ δʼ ὑγιεί‖ας
(536)  Χορός: φρενῶν ὁ πάμφιλος
(537)  Χορός: καὶ πολύευκτος ὄλβος.
(538x) == Antistrophe 3 ==
(538)  Χορός: ἐς τὸ πᾶν δέ σοι λέγω,
(539)  Χορός: βωμὸν αἴδεσαι Δίκας·
(540)  Χορός: μηδέ νιν
(541)  Χορός: κέρδος ἰδὼν ἀθέῳ
(542)  Χορός: ποδὶ λὰξ ἀτίσῃς·
(543)  Χορός: ποινὰ γὰρ ἐπέσται.
(544)  Χορός: κύριον μένει τέλος.
(545)  Χορός: πρὸς τάδε τις τοκέων
(546)  Χορός: σέβας εὖ προτίων
(547)  Χορός: καὶ ξενοτί‖μους
(548)  Χορός: δόμων ἐπιστροφὰς
(549)  Χορός: αἰδόμενός τις ἔστω.
(550x) == Strophe 4 ==
(550)  Χορός: ἑκὼν δʼ ἀνάγκας ἄτερ δίκαιος ὢν
(551)  Χορός: οὐκ ἄνολβος ἔσται·
(552)  Χορός: πανώλεθρος δʼ οὔποτʼ ἂν γένοιτο.
(553)  Χορός: τὸν ἀντίτολμον δέ φαμι παρβάταν
(554)  Χορός: ἄγοντα πολλὰ παντόφυρτʼ ἄνευ δίκας
(555)  Χορός: βιαίως ξὺν χρόνῳ καθήσειν
(556)  Χορός: λαῖφος, ὅταν λάβῃ πόνος
(557)  Χορός: θραυομένας κεραίας.
(558x) == Antistrophe 4 ==
(558)  Χορός: καλεῖ δʼ ἀκούοντας οὐδὲν ἐν μέσᾳ
(559)  Χορός: δυσπαλεῖ τε δίνᾳ·
(560)  Χορός: γελᾷ δὲ δαίμων ἐπʼ ἀνδρὶ θερμῷ,
(561)  Χορός: τὸν οὔποτʼ αὐχοῦντʼ ἰδὼν ἀμαχάνοις
(562)  Χορός: δύαις λαπαδνὸν οὐδʼ ὑπερθέοντʼ ἄκραν·
(563)  Χορός: διʼ αἰῶνος δὲ τὸν πρὶν ὄλβον
(564)  Χορός: ἕρματι προσβαλὼν δίκας
(565)  Χορός: ὤλετʼ ἄκλαυτος, αἶστος.
(566x) === Episode ===
(566)  Ἀθηνᾶ: κήρυσσε, κῆρυξ, καὶ στρατὸν κατειργαθοῦ,
(567)  Ἀθηνᾶ: ἥ τʼ οὖν διάτορος Τυρσηνικὴ
(568)  Ἀθηνᾶ: σάλπιγξ, βροτείου πνεύματος πληρουμένη,
(569)  Ἀθηνᾶ: ὑπέρτονον γήρυμα φαινέτω στρατῷ.
(570)  Ἀθηνᾶ: πληρουμένου γὰρ τοῦδε βουλευτηρίου
(571)  Ἀθηνᾶ: σιγᾶν ἀρήγει καὶ μαθεῖν θεσμοὺς ἐμοὺς
(572)  Ἀθηνᾶ: πόλιν τε πᾶσαν εἰς τὸν αἰανῆ χρόνον
(573)  Ἀθηνᾶ: καὶ τούσδʼ ὅπως ἂν εὖ καταγνωσθῇ δίκη.
(574)  Χορός: ἄναξ Ἄπολλον, ὧν ἔχεις αὐτὸς κράτει.
(575)  Χορός: τί τοῦδε σοὶ μέτεστι πράγματος λέγε.
(576)  Ἀπόλλων: καὶ μαρτυρήσων ἦλθον—ἔστι γὰρ νόμῳ
(577)  Ἀπόλλων: ἱκέτης ὅδʼ ἁνὴρ καὶ δόμων ἐφέστιος
(578)  Ἀπόλλων: ἐμῶν, φόνου δὲ τοῦδʼ ἐγὼ καθάρσιος—
(579)  Ἀπόλλων: καὶ ξυνδικήσων αὐτός· αἰτίαν δʼ ἔχω
(580)  Ἀπόλλων: τῆς τοῦδε μητρὸς τοῦ φόνου. σὺ δʼ εἴσαγε
(581)  Ἀπόλλων: ὅπως τʼ ἐπίστᾳ τήνδε κύρωσον δίκην.
(582)  Ἀθηνᾶ: ὑμῶν ὁ μῦθος, εἰσάγω δὲ τὴν δίκην·
(583)  Ἀθηνᾶ: ὁ γὰρ διώκων πρότερος ἐξ ἀρχῆς λέγων
(584)  Ἀθηνᾶ: γένοιτʼ ἂν ὀρθῶς πράγματος διδάσκαλος.
(585)  Χορος: πολλαὶ μέν ἐσμεν, λέξομεν δὲ συντόμως.
(586)  Χορος: ἔπος δʼ ἀμείβου πρὸς ἔπος ἐν μέρει τιθείς
(587)  Χορος: τὴν μητέρʼ εἰπὲ πρῶτον εἰ κατέκτονας.
(588)  Ὀρέστης: ἔκτεινα· τούτου δʼ οὔτις ἄρνησις πέλει.
(589)  Χορός: ἓν μὲν τόδʼ ἤδη τῶν τριῶν παλαισμάτων.
(590)  Ὀρέστης: οὐ κειμένῳ πω τόνδε κομπάζεις λόγον.
(591)  Χορός: εἰπεῖν γε μέντοι δεῖ σʼ ὅπως κατέκτανες.
(592)  Ὀρέστης: λέγω· ξιφουλκῷ χειρὶ πρὸς δέρην τεμών.
(593)  Χορός: πρὸς τοῦ δʼ ἐπείσθης καὶ τίνος βουλεύμασιν;
(594)  Ὀρέστης: τοῖς τοῦδε θεσφάτοισι· μαρτυρεῖ δέ μοι.
(595)  Χορός: ὁ μάντις ἐξηγεῖτό σοι μητροκτονεῖν;
(596)  Ὀρέστης: καὶ δεῦρό γʼ ἀεὶ τὴν τύχην οὐ μέμφομαι.
(597)  Χορός: ἀλλʼ εἴ σε μάρψει ψῆφος, ἄλλʼ ἐρεῖς τάχα.
(598)  Ὀρέστης: πέποιθʼ. ἀρωγὰς δʼ ἐκ τάφου πέμψει πατήρ.
(599)  Χορός: νεκροῖσί νυν πέπισθι μητέρα κτανών.
(600)  Ὀρέστης: δυοῖν γὰρ εἶχε προσβολὰς μιασμάτοιν.
(601)  Χορός: πῶς δή; δίδαξον τοὺς δικάζοντας τάδε.
(602)  Ὀρέστης: ἀνδροκτονοῦσα πατέρʼ ἐμὸν κατέκτανεν.
(603)  Χορός: τοιγὰρ σὺ μὲν ζῇς, ἡ δʼ ἐλευθέρα φόνῳ.
(604)  Ὀρέστης: τί δʼ οὐκ ἐκείνην ζῶσαν ἤλαυνες φυγῇ;
(605)  Χορός: οὐκ ἦν ὅμαιμος φωτὸς ὃν κατέκτανεν.
(606)  Ὀρέστης: ἐγὼ δὲ μητρὸς τῆς ἐμῆς ἐν αἵματι;
(607)  Χορός: πῶς γάρ σʼ ἔθρεψʼ ἂν ἐντός, ὦ μιαιφόνε,
(608)  Χορός: ζώνης; ἀπεύχῃ μητρὸς αἷμα φίλτατον;
(609)  Ὀρέστης: ἤδη σὺ μαρτύρησον· ἐξηγοῦ δέ μοι,
(610)  Ὀρέστης: Ἄπολλον, εἴ σφε σὺν δίκῃ κατέκτανον.
(611)  Ὀρέστης: δρᾶσαι γὰρ ὥσπερ ἐστὶν οὐκ ἀρνούμεθα.
(612)  Ὀρέστης: ἀλλʼ εἰ δίκαιον εἴτε μὴ τῇ σῇ φρενὶ
(613)  Ὀρέστης: δοκεῖ τόδʼ αἷμα, κρῖνον, ὡς τούτοις φράσω.
(614)  Ἀπόλλων: λέξω πρὸς ὑμᾶς τόνδʼ Ἀθηναίας μέγαν
(615)  Ἀπόλλων: θεσμὸν δικαίως,—μάντις ὢν δʼ οὐ ψεύσομαι.
(616)  Ἀπόλλων: οὐπώποτʼ εἶπον μαντικοῖσιν ἐν θρόνοις,
(617)  Ἀπόλλων: οὐκ ἀνδρός, οὐ γυναικός, οὐ πόλεως πέρι,
(618)  Ἀπόλλων: ὃ μὴ κελεύσαι Ζεὺς Ὀλυμπίων πατήρ.
(619)  Ἀπόλλων: τὸ μὲν δίκαιον τοῦθʼ ὅσον σθένει μαθεῖν,
(620)  Ἀπόλλων: βουλῇ πιφαύσκω δʼ ὔμμʼ ἐπισπέσθαι πατρός·
(621)  Ἀπόλλων: ὅρκος γὰρ οὔτι Ζηνὸς ἰσχύει πλέον.
(622)  Χορός: Ζεύς, ὡς λέγεις σύ, τόνδε χρησμὸν ὤπασε,
(623)  Χορός: φράζειν Ὀρέστῃ τῷδε, τὸν πατρὸς φόνον
(624)  Χορός: πράξαντα μητρὸς μηδαμοῦ τιμὰς νέμειν;
(625)  Ἀπόλλων: οὐ γάρ τι ταὐτὸν ἄνδρα γενναῖον θανεῖν
(626)  Ἀπόλλων: διοσδότοις σκήπτροισι τιμαλφούμενον,
(627)  Ἀπόλλων: καὶ ταῦτα πρὸς γυναικός, οὔ τι θουρίοις
(628)  Ἀπόλλων: τόξοις ἑκηβόλοισιν, ὥστʼ Ἀμαζόνος,
(629)  Ἀπόλλων: ἀλλʼ ὡς ἀκούσῃ, Παλλὰς οἵ τʼ ἐφήμενοι
(630)  Ἀπόλλων: ψήφῳ διαιρεῖν τοῦδε πράγματος πέρι.
(631)  Ἀπόλλων: ἀπὸ στρατείας γάρ νιν ἠμποληκότα
(632)  Ἀπόλλων: τὰ πλεῖστʼ ἄμεινον εὔφροσιν δεδεγμένη,
(633)  Ἀπόλλων: δροίτῃ περῶντι λουτρὰ κἀπὶ τέρματι
(634)  Ἀπόλλων: φᾶρος περεσκήνωσεν, ἐν δʼ ἀτέρμονι
(635)  Ἀπόλλων: κόπτει πεδήσασʼ ἄνδρα δαιδάλῳ πέπλῳ.
(636)  Ἀπόλλων: ἀνδρὸς μὲν ὑμῖν οὗτος εἴρηται μόρος
(637)  Ἀπόλλων: τοῦ παντοσέμνου, τοῦ στρατηλάτου νεῶν.
(638)  Ἀπόλλων: ταύτην τοιαύτην εἶπον, ὡς δηχθῇ λεώς,
(639)  Ἀπόλλων: ὅσπερ τέτακται τήνδε κυρῶσαι δίκην.
(640)  Χορός: πατρὸς προτιμᾷ Ζεὺς μόρον τῷ σῷ λόγῳ·
(641)  Χορός: αὐτὸς δʼ ἔδησε πατέρα πρεσβύτην Κρόνον.
(642)  Χορός: πῶς ταῦτα τούτοις οὐκ ἐναντίως λέγεις;
(643)  Χορός: ὑμᾶς δʼ ἀκούειν ταῦτʼ ἐγὼ μαρτύρομαι.
(644)  Ἀπόλλων: ὦ παντομισῆ κνώδαλα, στύγη θεῶν,
(645)  Ἀπόλλων: πέδας μὲν ἂν λύσειεν, ἔστι τοῦδʼ ἄκος
(646)  Ἀπόλλων: καὶ κάρτα πολλὴ μηχανὴ λυτήριος·
(647)  Ἀπόλλων: ἀνδρὸς δʼ ἐπειδὰν αἷμʼ ἀνασπάσῃ κόνις
(648)  Ἀπόλλων: ἅπαξ θανόντος, οὔτις ἔστʼ ἀνάστασις.
(649)  Ἀπόλλων: τούτων ἐπῳδὰς οὐκ ἐποίησεν πατὴρ
(650)  Ἀπόλλων: οὑμός, τὰ δʼ ἄλλα πάντʼ ἄνω τε καὶ κάτω
(651)  Ἀπόλλων: στρέφων τίθησιν οὐδὲν ἀσθμαίνων μένει.
(652)  Χορός: πῶς γὰρ τὸ φεύγειν τοῦδʼ ὑπερδικεῖς ὅρα·
(653)  Χορός: τὸ μητρὸς αἷμʼ ὅμαιμον ἐκχέας πέδοι
(654)  Χορός: ἔπειτʼ ἐν Ἄργει δώματʼ οἰκήσει πατρός;
(655)  Χορός: ποίοισι βωμοῖς χρώμενος τοῖς δημίοις;
(656)  Χορός: ποία δὲ χέρνιψ φρατέρων προσδέξεται;
(657)  Ἀπόλλων: καὶ τοῦτο λέξω, καὶ μάθʼ ὡς ὀρθῶς ἐρῶ.
(658)  Ἀπόλλων: οὔκ ἔστι μήτηρ ἡ κεκλημένου τέκνου
(659)  Ἀπόλλων: τοκεύς, τροφὸς δὲ κύματος νεοσπόρου.
(660)  Ἀπόλλων: τίκτει δʼ ὁ θρῴσκων, ἡ δʼ ἅπερ ξένῳ ξένη
(661)  Ἀπόλλων: ἔσωσεν ἔρνος, οἷσι μὴ βλάψῃ θεός.
(662)  Ἀπόλλων: τεκμήριον δὲ τοῦδέ σοι δείξω λόγου.
(663)  Ἀπόλλων: πατὴρ μὲν ἂν γένοιτʼ ἄνευ μητρός· πέλας
(664)  Ἀπόλλων: μάρτυς πάρεστι παῖς Ὀλυμπίου Διός,
(665)  Ἀπόλλων: οὐδʼ ἐν σκότοισι νηδύος τεθραμμένη,
(666)  Ἀπόλλων: ἀλλʼ οἷον ἔρνος οὔτις ἂν τέκοι θεός.
(667)  Ἀπόλλων: ἐγὼ δέ, Παλλάς, τἄλλα θʼ ὡς ἐπίσταμαι,
(668)  Ἀπόλλων: τὸ σὸν πόλισμα καὶ στρατὸν τεύξω μέγαν,
(669)  Ἀπόλλων: καὶ τόνδʼ ἔπεμψα σῶν δόμων ἐφέστιον,
(670)  Ἀπόλλων: ὅπως γένοιτο πιστὸς εἰς τὸ πᾶν χρόνου
(671)  Ἀπόλλων: καὶ τόνδʼ ἐπικτήσαιο σύμμαχον, θεά,
(672)  Ἀπόλλων: καὶ τοὺς ἔπειτα, καὶ τάδʼ αἰανῶς μένοι
(673)  Ἀπόλλων: στέργειν τὰ πιστὰ τῶνδε τοὺς ἐπισπόρους.
(674)  Ἀθηνᾶ: ἤδη κελεύω τούσδʼ ἀπὸ γνώμης φέρειν
(675)  Ἀθηνᾶ: ψῆφον δικαίαν, ὡς ἅλις λελεγμένων;
(676)  Χορός: ἡμῖν μὲν ἤδη πᾶν τετόξευται βέλος.
(677)  Χορός: μένω δʼ ἀκοῦσαι πῶς ἀγὼν κριθήσεται.
(678)  Ἀθηνᾶ: τί γάρ; πρὸς ὑμῶν πῶς τιθεῖσʼ, ἄμομφος ὦ;
(679)  Ἀπόλλων: ἠκούσαθʼ ὧν ἠκούσατʼ, ἐν δὲ καρδίᾳ
(680)  Ἀπόλλων: ψῆφον φέροντες ὅρκον αἰδεῖσθε, ξένοι.
(681)  Ἀθηνᾶ: κλύοιτʼ ἂν ἤδη θεσμόν, Ἀττικὸς λεώς,
(682)  Ἀθηνᾶ: πρώτας δίκας κρίνοντες αἵματος χυτοῦ.
(683)  Ἀθηνᾶ: ἔσται δὲ καὶ τὸ λοιπὸν Αἰγέως στρατῷ
(684)  Ἀθηνᾶ: αἰεὶ δικαστῶν τοῦτο βουλευτήριον.
(685)  Ἀθηνᾶ: πάγον δʼ Ἄρειον τόνδʼ, Ἀμαζόνων ἕδραν
(686)  Ἀθηνᾶ: σκηνάς θʼ, ὅτʼ ἦλθον Θησέως κατὰ φθόνον
(687)  Ἀθηνᾶ: στρατηλατοῦσαι, καὶ πόλιν νεόπτολιν
(688)  Ἀθηνᾶ: τήνδʼ ὑψίπυργον ἀντεπύργωσαν τότε,
(689)  Ἀθηνᾶ: Ἄρει δʼ ἔθυον, ἔνθεν ἔστʼ ἐπώνυμος
(690)  Ἀθηνᾶ: πέτρα, πάγος τʼ Ἄρειος· ἐν δὲ τῷ σέβας
(691)  Ἀθηνᾶ: ἀστῶν φόβος τε ξυγγενὴς τὸ μὴ ἀδικεῖν
(692)  Ἀθηνᾶ: σχήσει τό τʼ ἦμαρ καὶ κατʼ εὐφρόνην ὁμῶς,
(693)  Ἀθηνᾶ: αὐτῶν πολιτῶν μὴ ʼπιχραινόντων νόμους
(694)  Ἀθηνᾶ: κακαῖς ἐπιρροαῖσι· βορβόρῳ δʼ ὕδωρ
(695)  Ἀθηνᾶ: λαμπρὸν μιαίνων οὔποθʼ εὑρήσεις ποτόν.
(696)  Ἀθηνᾶ: τὸ μήτʼ ἄναρχον μήτε δεσποτούμενον
(697)  Ἀθηνᾶ: ἀστοῖς περιστέλλουσι βουλεύω σέβειν,
(698)  Ἀθηνᾶ: καὶ μὴ τὸ δεινὸν πᾶν πόλεως ἔξω βαλεῖν.
(699)  Ἀθηνᾶ: τίς γὰρ δεδοικὼς μηδὲν ἔνδικος βροτῶν;
(700)  Ἀθηνᾶ: τοιόνδε τοι ταρβοῦντες ἐνδίκως σέβας
(701)  Ἀθηνᾶ: ἔρυμά τε χώρας καὶ πόλεως σωτήριον
(702)  Ἀθηνᾶ: ἔχοιτʼ ἄν, οἷον οὔτις ἀνθρώπων ἔχει,
(703)  Ἀθηνᾶ: οὔτʼ ἐν Σκύθῃσιν οὔτε Πέλοπος ἐν τόποις.
(704)  Ἀθηνᾶ: κερδῶν ἄθικτον τοῦτο βουλευτήριον,
(705)  Ἀθηνᾶ: αἰδοῖον, ὀξύθυμον, εὑδόντων ὕπερ
(706)  Ἀθηνᾶ: ἐγρηγορὸς φρούρημα γῆς καθίσταμαι.
(707)  Ἀθηνᾶ: ταύτην μὲν ἐξέτεινʼ ἐμοῖς παραίνεσιν
(708)  Ἀθηνᾶ: ἀστοῖσιν εἰς τὸ λοιπόν· ὀρθοῦσθαι δὲ χρὴ
(709)  Ἀθηνᾶ: καὶ ψῆφον αἴρειν καὶ διαγνῶναι δίκην
(710)  Ἀθηνᾶ: αἰδουμένους τὸν ὅρκον. εἴρηται λόγος.
(711)  Χορός: καὶ μὴν βαρεῖαν τήνδʼ ὁμιλίαν χθονὸς
(712)  Χορός: ξύμβουλός εἰμι μηδαμῶς ἀτιμάσαι.
(713)  Ἀπόλλων: κἄγωγε χρησμοὺς τοὺς ἐμούς τε καὶ Διὸς
(714)  Ἀπόλλων: ταρβεῖν κελεύω μηδʼ ἀκαρπώτους κτίσαι.
(715)  Χορός: ἀλλʼ αἱματηρὰ πράγματʼ οὐ λαχὼν σέβεις,
(716)  Χορός: μαντεῖα δʼ οὐκέθʼ ἁγνὰ μαντεύσῃ νέμων.
(717)  Ἀπόλλων: ἦ καὶ πατήρ τι σφάλλεται βουλευμάτων
(718)  Ἀπόλλων: πρωτοκτόνοισι προστροπαῖς Ἰξίονος;
(719)  Χορός: λέγεις· ἐγὼ δὲ μὴ τυχοῦσα τῆς δίκης
(720)  Χορός: βαρεῖα χώρᾳ τῇδʼ ὁμιλήσω πάλιν.
(721)  Ἀπόλλων: ἀλλʼ ἔν τε τοῖς νέοισι καὶ παλαιτέροις
(722)  Ἀπόλλων: θεοῖς ἄτιμος εἶ σύ· νικήσω δʼ ἐγώ.
(723)  Χορός: τοιαῦτʼ ἔδρασας καὶ Φέρητος ἐν δόμοις·
(724)  Χορός: Μοίρας ἔπεισας ἀφθίτους θεῖναι βροτούς.
(725)  Ἀπόλλων: οὔκουν δίκαιον τὸν σέβοντʼ εὐεργετεῖν,
(726)  Ἀπόλλων: ἄλλως τε πάντως χὤτε δεόμενος τύχοι;
(727)  Χορός: σύ τοι παλαιὰς διανομὰς καταφθίσας
(728)  Χορός: οἴνῳ παρηπάτησας ἀρχαίας θεάς.
(729)  Ἀπόλλων: σύ τοι τάχʼ οὐκ ἔχουσα τῆς δίκης τέλος
(730)  Ἀπόλλων: ἐμῇ τὸν ἰὸν οὐδὲν ἐχθροῖσιν βαρύν.
(731)  Χορός: ἐπεὶ καθιππάζῃ με πρεσβῦτιν νέος,
(732)  Χορός: δίκης γενέσθαι τῆσδʼ ἐπήκοος μένω,
(733)  Χορός: ὡς ἀμφίβουλος οὖσα θυμοῦσθαι πόλει.
(734)  Ἀθηνᾶ: ἐμὸν τόδʼ ἔργον, λοισθίαν κρῖναι δίκην.
(735)  Ἀθηνᾶ: ψῆφον δʼ Ὀρέστῃ τήνδʼ ἐγὼ προσθήσομαι.
(736)  Ἀθηνᾶ: μήτηρ γὰρ οὔτις ἐστὶν ἥ μʼ ἐγείνατο,
(737)  Ἀθηνᾶ: τὸ δʼ ἄρσεν αἰνῶ πάντα, πλὴν γάμου τυχεῖν,
(738)  Ἀθηνᾶ: ἅπαντι θυμῷ, κάρτα δʼ εἰμὶ τοῦ πατρός.
(739)  Ἀθηνᾶ: οὕτω γυναικὸς οὐ προτιμήσω μόρον
(740)  Ἀθηνᾶ: ἄνδρα κτανούσης δωμάτων ἐπίσκοπον.
(741)  Ἀθηνᾶ: νικᾷ δʼ Ὀρέστης, κἂν ἰσόψηφος κριθῇ.
(742)  Ἀθηνᾶ: ἐκβάλλεθʼ ὡς τάχιστα τευχέων πάλους,
(743)  Ἀθηνᾶ: ὅσοις δικαστῶν τοῦτʼ ἐπέσταλται τέλος.
(744)  Ὀρέστης: ὦ Φοῖβʼ Ἄπολλον, πῶς ἀγὼν κριθήσεται;
(745)  Χορός: ὦ Νὺξ μέλαινα μῆτερ, ἆρʼ ὁρᾷς τάδε;
(746)  Ὀρέστης: νῦν ἀγχόνης μοι τέρματʼ, ἢ φάος βλέπειν.
(747)  Χορός: ἡμῖν γὰρ ἔρρειν, ἢ πρόσω τιμὰς νέμειν.
(748)  Ἀπόλλων: πεμπάζετʼ ὀρθῶς ἐκβολὰς ψήφων, ξένοι,
(749)  Ἀπόλλων: τὸ μὴ ʼδικεῖν σέβοντες ἐν διαιρέσει.
(750)  Ἀπόλλων: γνώμης δʼ ἀπούσης πῆμα γίγνεται μέγα,
(751)  Ἀπόλλων: βαλοῦσά τʼ οἶκον ψῆφος ὤρθωσεν μία.
(752)  Ἀθηνᾶ: ἀνὴρ ὅδʼ ἐκπέφευγεν αἵματος δίκην·
(753)  Ἀθηνᾶ: ἴσον γάρ ἐστι τἀρίθμημα τῶν πάλων.
(754)  Ὀρέστης: ὦ Παλλάς, ὦ σώσασα τοὺς ἐμοὺς δόμους.
(755)  Ὀρέστης: γαίας πατρῴας ἐστερημένον σύ τοι
(756)  Ὀρέστης: κατῴκισάς με· καί τις Ἑλλήνων ἐρεῖ,
(757)  Ὀρέστης: Ἀργεῖος ἁνὴρ αὖθις ἔν τε χρήμασιν
(758)  Ὀρέστης: οἰκεῖ πατρῴοις, Παλλάδος καὶ Λοξίου
(759)  Ὀρέστης: ἕκατι, καὶ τοῦ πάντα κραίνοντος τρίτου
(760)  Ὀρέστης: σωτῆρος, ὃς πατρῷον αἰδεσθεὶς μόρον
(761)  Ὀρέστης: σῴζει με, μητρὸς τάσδε συνδίκους ὁρῶν.
(762)  Ὀρέστης: ἐγὼ δὲ χώρᾳ τῇδε καὶ τῷ σῷ στρατῷ
(763)  Ὀρέστης: τὸ λοιπὸν εἰς ἅπαντα πλειστήρη χρόνον
(764)  Ὀρέστης: ὁρκωμοτήσας νῦν ἄπειμι πρὸς δόμους,
(765)  Ὀρέστης: μήτοι τινʼ ἄνδρα δεῦρο πρυμνήτην χθονὸς
(766)  Ὀρέστης: ἐλθόντʼ ἐποίσειν εὖ κεκασμένον δόρυ.
(767)  Ὀρέστης: αὐτοὶ γὰρ ἡμεῖς ὄντες ἐν τάφοις τότε
(768)  Ὀρέστης: τοῖς τἀμὰ παρβαίνουσι νῦν ὁρκώματα
(769)  Ὀρέστης: ἀμηχάνοισι πράξομεν δυσπραξίαις,
(770)  Ὀρέστης: ὁδοὺς ἀθύμους καὶ παρόρνιθας πόρους
(771)  Ὀρέστης: τιθέντες, ὡς αὐτοῖσι μεταμέλῃ πόνος·
(772)  Ὀρέστης: ὀρθουμένων δέ, καὶ πόλιν τὴν Παλλάδος
(773)  Ὀρέστης: τιμῶσιν αἰεὶ τήνδε συμμάχῳ δορί,
(774)  Ὀρέστης: αὐτοῖσιν ἡμεῖς ἐσμεν εὐμενέστεροι.
(775)  Ὀρέστης: καὶ χαῖρε, καὶ σὺ καὶ πολισσοῦχος λεώς·
(776)  Ὀρέστης: πάλαισμʼ ἄφυκτον τοῖς ἐναντίοις ἔχοις,
(777)  Ὀρέστης: σωτήριόν τε καὶ δορὸς νικηφόρον.
(778y) === Chor ===
(778x) == Strophe 1 ==
(778)  Χορός: ἰὼ θεοὶ νεώτεροι, παλαιοὺς νόμους
(779)  Χορός: καθιππάσασθε κἀκ χερῶν εἵλεσθέ μου.
(780)  Χορός: ἐγὼ δʼ ἄτιμος ἁ τάλαινα βαρύκοτος
(781)  Χορός: ἐν γᾷ τᾷδε, φεῦ,
(782)  Χορός: ἰὸν ἰὸν ἀντιπενθῆ
(783)  Χορός: μεθεῖσα καρδίας, σταλαγμὸν χθονὶ
(784)  Χορός: ἄφορον· ἐκ δὲ τοῦ
(785)  Χορός: λειχὴν ἄφυλλος, ἄτεκνος,
(786)  Χορός: ἰὼ δίκα, πέδον ἐπισύμενος
(787)  Χορός: βροτοφθόρους κηλῖδας ἐν χώρᾳ βαλεῖ.
(788)  Χορός: στενάζω· τί ῥέξω;
(789)  Χορός: γελῶμαι πολίταις.
(790)  Χορός: δύσοισθʼ ἅπαθον.
(791)  Χορός: ἰὼ μεγάλα τοὶ κόραι δυστυχεῖς
(792)  Χορός: Νυκτὸς ἀτιμοπενθεῖς.
(793)  Ἀθηνᾶ: ἐμοὶ πίθεσθε μὴ βαρυστόνως φέρειν.
(795)  Ἀθηνᾶ: οὐ γὰρ νενίκησθʼ, ἀλλʼ ἰσόψηφος δίκη
(796)  Ἀθηνᾶ: ἐξῆλθʼ ἀληθῶς, οὐκ ἀτιμίᾳ σέθεν·
(797)  Ἀθηνᾶ: ἀλλʼ ἐκ Διὸς γὰρ λαμπρὰ μαρτύρια παρῆν,
(798)  Ἀθηνᾶ: αὐτός θʼ ὁ χρήσας αὐτὸς ἦν ὁ μαρτυρῶν,
(799)  Ἀθηνᾶ: ὡς ταῦτʼ Ὀρέστην δρῶντα μὴ βλάβας ἔχειν.
(800)  Ἀθηνᾶ: ὑμεῖς δὲ μὴ θυμοῦσθε μηδὲ τῇδε γῇ
(801)  Ἀθηνᾶ: βαρὺν κότον σκήψητε, μηδʼ ἀκαρπίαν
(802)  Ἀθηνᾶ: τεύξητʼ, ἀφεῖσαι δαιμόνων σταλάγματα,
(803)  Ἀθηνᾶ: βρωτῆρας αἰχμὰς σπερμάτων ἀνημέρους.
(804)  Ἀθηνᾶ: ἐγὼ γὰρ ὑμῖν πανδίκως ὑπίσχομαι
(805)  Ἀθηνᾶ: ἕδρας τε καὶ κευθμῶνας ἐνδίκου χθονὸς
(806)  Ἀθηνᾶ: λιπαροθρόνοισιν ἡμένας ἐπʼ ἐσχάραις
(807)  Ἀθηνᾶ: ἕξειν ὑπʼ ἀστῶν τῶνδε τιμαλφουμένας.
(808x) == Antistrophe 1 ==
(808)  Χορός: ἰὼ θεοὶ νεώτεροι, παλαιοὺς νόμους
(809)  Χορός: καθιππάσασθε κἀκ χερῶν εἵλεσθέ μου.
(810)  Χορός: ἐγὼ δʼ ἄτιμος ἁ τάλαινα βαρύκοτος
(811)  Χορός: ἐν γᾷ τᾷδε, φεῦ,
(812)  Χορός: ἰὸν ἰὸν ἀντιπενθῆ
(813)  Χορός: μεθεῖσα καρδίας, σταλαγμὸν χθονὶ
(814)  Χορός: ἄφορον· ἐκ δὲ τοῦ
(815)  Χορός: λειχὴν ἄφυλλος, ἄτεκνος,
(816)  Χορός: ἰὼ δίκα, πέδον ἐπισύμενος
(817)  Χορός: βροτοφθόρους κηλῖδας ἐν χώρᾳ βαλεῖ.
(818)  Χορός: στενάζω· τί ῥέξω;
(819)  Χορός: γελῶμαι πολίταις·
(820)  Χορός: δύσοισθʼ ἅπαθον.
(821)  Χορός: ἰὼ μεγάλα τοι κόραι δυστυχεῖς
(822)  Χορός: Νυκτὸς ἀτιμοπενθεῖς.
(823)  Ἀθηνᾶ: οὐκ ἔστʼ ἄτιμοι, μηδʼ ὑπερθύμως ἄγαν
(825)  Ἀθηνᾶ: θεαὶ βροτῶν κτίσητε δύσκηλον χθόνα.
(826)  Ἀθηνᾶ: κἀγὼ πέποιθα Ζηνί, καὶ τί δεῖ λέγειν;
(827)  Ἀθηνᾶ: καὶ κλῇδας οἶδα δώματος μόνη θεῶν,
(828)  Ἀθηνᾶ: ἐν ᾧ κεραυνός ἐστιν ἐσφραγισμένος·
(829)  Ἀθηνᾶ: ἀλλʼ οὐδὲν αὐτοῦ δεῖ· σὺ δʼ εὐπιθὴς ἐμοὶ
(830)  Ἀθηνᾶ: γλώσσης ματαίας μὴ ʼκβάλῃς ἔπη χθονί,
(831)  Ἀθηνᾶ: καρπὸν φέροντα πάντα μὴ πράσσειν καλῶς
(832)  Ἀθηνᾶ: κοίμα κελαινοῦ κύματος πικρὸν μένος
(833)  Ἀθηνᾶ: ὡς σεμνότιμος καὶ ξυνοικήτωρ ἐμοί·
(834)  Ἀθηνᾶ: πολλῆς δὲ χώρας τῆσδʼ ἔτʼ ἀκροθίνια
(835)  Ἀθηνᾶ: θύη πρὸ παίδων καὶ γαμηλίου τέλους
(836)  Ἀθηνᾶ: ἔχουσʼ ἐς αἰεὶ τόνδʼ ἐπαινέσεις λόγον.
(837x) == Strophe 2 ==
(837)  Χορός: ἐμὲ παθεῖν τάδε, φεῦ,
(838)  Χορός: ἐμὲ παλαιόφρονα κατά τε γᾶς οἰκεῖν,
(839)  Χορός: φεῦ, ἀτίετον μύσος.
(840)  Χορός: πνέω τοι μένος ἅπαντά τε κότον.
(841)  Χορός: οἶ οἶ δᾶ, φεῦ.
(842)  Χορός: τίς μʼ ὑποδύεται, τίς ὀδύνα πλευράς ;
(843)  Χορός: θυμὸν ἄιε, μᾶτερ
(845)  Χορός: Νύξ· ἀπὸ γάρ με τι‖μᾶν
(846)  Χορός: δαναιᾶν θεῶν
(847)  Χορός: δυσπάλαμοι παρʼ οὐδὲν ἦραν δόλοι.
(848)  Ἀθηνᾶ: ὀργὰς ξυνοίσω σοι· γεραιτέρα γὰρ εἶ.
(849)  Ἀθηνᾶ: καὶ τῷ μὲν εἶ σὺ κάρτʼ ἐμοῦ σοφωτέρα·
(850)  Ἀθηνᾶ: φρονεῖν δὲ κἀμοὶ Ζεὺς ἔδωκεν οὐ κακῶς.
(851)  Ἀθηνᾶ: ὑμεῖς δʼ ἐς ἀλλόφυλον ἐλθοῦσαι χθόνα
(852)  Ἀθηνᾶ: γῆς τῆσδʼ ἐρασθήσεσθε· προυννέπω τάδε.
(853)  Ἀθηνᾶ: οὑπιρρέων γὰρ τιμιώτερος χρόνος
(854)  Ἀθηνᾶ: ἔσται πολίταις τοῖσδε. καὶ σὺ τιμίαν
(855)  Ἀθηνᾶ: ἕδραν ἔχουσα πρὸς δόμοις Ἐρεχθέως
(856)  Ἀθηνᾶ: τεύξῃ παρʼ ἀνδρῶν καὶ γυναικείων στόλων,
(857)  Ἀθηνᾶ: ὅσων παρʼ ἄλλων οὔποτʼ ἂν σχέθοις βροτῶν.
(858)  Ἀθηνᾶ: σὺ δʼ ἐν τόποισι τοῖς ἐμοῖσι μὴ βάλῃς
(859)  Ἀθηνᾶ: μήθʼ αἱματηρὰς θηγάνας, σπλάγχνων βλάβας
(860)  Ἀθηνᾶ: νέων, ἀοίνοις ἐμμανεῖς θυμώμασιν,
(861)  Ἀθηνᾶ: μήτʼ, ἐξελοῦσʼ ὡς καρδίαν ἀλεκτόρων,
(862)  Ἀθηνᾶ: ἐν τοῖς ἐμοῖς ἀστοῖσιν ἱδρύσῃς Ἄρη
(863)  Ἀθηνᾶ: ἐμφύλιόν τε καὶ πρὸς ἀλλήλους θρασύν.
(864)  Ἀθηνᾶ: θυραῖος ἔστω πόλεμος, οὐ μόλις παρών,
(865)  Ἀθηνᾶ: ἐν ᾧ τις ἔσται δεινὸς εὐκλείας ἔρως·
(866)  Ἀθηνᾶ: ἐνοικίου δʼ ὄρνιθος οὐ λέγω μάχην
(867)  Ἀθηνᾶ: τοιαῦθʼ ἑλέσθαι σοι πάρεστιν ἐξ ἐμοῦ,
(868)  Ἀθηνᾶ: εὖ δρῶσαν, εὖ πάσχουσαν, εὖ τιμωμένην
(869)  Ἀθηνᾶ: χώρας μετασχεῖν τῆσδε θεοφιλεστάτης.
(870x) == Antistrophe 2 ==
(870)  Χορός: ἐμὲ παθεῖν τάδε, φεῦ,
(871)  Χορός: ἐμὲ παλαιόφρονα κατά τε γᾶς οἰκεῖν,
(872)  Χορός: φεῦ, ἀτίετον μύσος.
(873)  Χορός: πνέω τοι μένος ἅπαντά τε κότον.
(874)  Χορός: οἶ οἶ δᾶ, φεῦ.
(875)  Χορός: τίς μʼ ὑποδύεται, τίς ὀδύνα πλευράς;
(876)  Χορός: θυμὸν ἄιε, μᾶτερ
(877)  Χορός: Νύξ· ἀπὸ γάρ με τι‖μᾶν
(878)  Χορός: δαναιᾶν θεῶν
(880)  Χορός: δυσπάλαμοι παρʼ οὐδὲν ἦραν δόλοι.
(881)  Ἀθηνᾶ: οὔτοι καμοῦμαί σοι λέγουσα τἀγαθά,
(882)  Ἀθηνᾶ: ὡς μήποτʼ εἴπῃς πρὸς νεωτέρας ἐμοῦ
(883)  Ἀθηνᾶ: θεὸς παλαιὰ καὶ πολισσούχων βροτῶν
(884)  Ἀθηνᾶ: ἄτιμος ἔρρειν τοῦδʼ ἀπόξενος πέδου.
(885)  Ἀθηνᾶ: ἀλλʼ εἰ μὲν ἁγνόν ἐστί σοι Πειθοῦς σέβας;
(886)  Ἀθηνᾶ: γλώσσης ἐμῆς μείλιγμα καὶ θελκτήριον,
(887)  Ἀθηνᾶ: σὺ δʼ οὖν μένοις ἄν· εἰ δὲ μὴ θέλεις μένειν,
(888)  Ἀθηνᾶ: οὔ τἂν δικαίως τῇδʼ ἐπιρρέποις πόλει
(889)  Ἀθηνᾶ: μῆνίν τινʼ ἢ κότον τινʼ ἢ βλάβην στρατῷ.
(890)  Ἀθηνᾶ: ἔξεστι γάρ σοι τῆσδε γαμόρῳ χθονὸς
(891)  Ἀθηνᾶ: εἶναι δικαίως ἐς τὸ πᾶν τιμωμένῃ.
(892x) === Episode ===
(892)  Χορός: ἄνασσʼ Ἀθάνα, τίνα με φὴς ἔχειν ἕδραν;
(893)  Ἀθηνᾶ: πάσης ἀπήμονʼ οἰζύος· δέχου δὲ σύ.
(894)  Χορός: καὶ δὴ δέδεγμαι· τίς δέ μοι τιμὴ μένει;
(895)  Ἀθηνᾶ: ὡς μή τινʼ οἶκον εὐθενεῖν ἄνευ σέθεν.
(896)  Χορός: σὺ τοῦτο πράξεις, ὥστε με σθένειν τόσον;
(897)  Ἀθηνᾶ: τῷ γὰρ σέβοντι συμφορὰς ὀρθώσομεν.
(898)  Χορός: καί μοι πρόπαντος ἐγγύην θήσῃ χρόνου;
(899)  Ἀθηνᾶ: ἔξεστι γάρ μοι μὴ λέγειν ἃ μὴ τελῶ.
(900)  Χορός: θέλξειν μʼ ἔοικας καὶ μεθίσταμαι κότου.
(901)  Ἀθηνᾶ: τοιγὰρ κατὰ χθόνʼ οὖσʼ ἐπικτήσῃ φίλους.
(902)  Χορός: τί οὖν μʼ ἄνωγας τῇδʼ ἐφυμνῆσαι χθονί;
(903)  Ἀθηνᾶ: ὁποῖα νίκης μὴ κακῆς ἐπίσκοπα,
(904)  Ἀθηνᾶ: καὶ ταῦτα γῆθεν ἔκ τε ποντίας δρόσου
(905)  Ἀθηνᾶ: ἐξ οὐρανοῦ τε· κἀνέμων ἀήματα
(906)  Ἀθηνᾶ: εὐηλίως πνέοντʼ ἐπιστείχειν χθόνα·
(907)  Ἀθηνᾶ: καρπόν τε γαίας καὶ βοτῶν ἐπίρρυτον
(908)  Ἀθηνᾶ: ἀστοῖσιν εὐθενοῦντα μὴ κάμνειν χρόνῳ,
(909)  Ἀθηνᾶ: καὶ τῶν βροτείων σπερμάτων σωτηρίαν.
(910)  Ἀθηνᾶ: τῶν εὐσεβούντων δʼ ἐκφορωτέρα πέλοις.
(911)  Ἀθηνᾶ: στέργω γάρ, ἀνδρὸς φιτυποίμενος δίκην,
(912)  Ἀθηνᾶ: τὸ τῶν δικαίων τῶνδʼ ἀπένθητον γένος.
(913)  Ἀθηνᾶ: τοιαῦτα σοὔστι. τῶν ἀρειφάτων δʼ ἐγὼ
(914)  Ἀθηνᾶ: πρεπτῶν ἀγώνων οὐκ ἀνέξομαι τὸ μὴ οὐ
(915)  Ἀθηνᾶ: τήνδʼ ἀστύνικον ἐν βροτοῖς τιμᾶν πόλιν.
(916y) === Chor ===
(916x) == Strophe 1 ==
(916)  Χορός: δέξομαι Παλλάδος ξυνοικίαν,
(917)  Χορός: οὐδʼ ἀτιμάσω πόλιν,
(918)  Χορός: τὰν καὶ Ζεὺς ὁ παγκρατὴς Ἄρης τε
(919)  Χορός: φρούριον θεῶν νέμει,
(920)  Χορός: ῥυσίβωμον Ἑλλάνων ἄγαλμα δαιμόνων·
(921)  Χορός: ᾇτʼ ἐγὼ κατεύχομαι
(922)  Χορός: θεσπίσασα πρευμενῶς
(923)  Χορός: ἐπισσύτους βίου τύχας ὀνησίμους
(925)  Χορός: γαίας ἐξαμβρῦσαι
(926)  Χορός: φαιδρὸν ἁλίου σέλας.
(927x) == Anapäste ==
(927)  Ἀθηνᾶ: τάδʼ ἐγὼ προφρόνως τοῖσδε πολίταις
(928)  Ἀθηνᾶ: πράσσω, μεγάλας καὶ δυσαρέστους
(929)  Ἀθηνᾶ: δαίμονας αὐτοῦ κατανασσαμένη.
(930)  Ἀθηνᾶ: πάντα γὰρ αὗται τὰ κατʼ ἀνθρώπους
(931)  Ἀθηνᾶ: ἔλαχον διέπειν.
(932)  Ἀθηνᾶ: ὁ δὲ μὴ κύρσας βαρεῶν τούτων
(933)  Ἀθηνᾶ: οὐκ οἶδεν ὅθεν πληγαὶ βιότου.
(934)  Ἀθηνᾶ: τὰ γὰρ ἐκ προτέρων ἀπλακήματά νιν
(935)  Ἀθηνᾶ: πρὸς τάσδʼ ἀπάγει, σιγῶν δʼ ὄλεθρος
(936)  Ἀθηνᾶ: καὶ μέγα φωνοῦντʼ
(937)  Ἀθηνᾶ: ἐχθραῖς ὀργαῖς ἀμαθύνει.
(938x) == Antistrophe 1 ==
(938)  Χορός: δενδροπήμων δὲ μὴ πνέοι βλάβα,
(939)  Χορός: τὰν ἐμὰν χάριν λέγω·
(940)  Χορός: φλογμός τʼ ὀμματοστερὴς φυτῶν, τὸ
(941)  Χορός: μὴ περᾶν ὅρον τόπων,
(942)  Χορός: μηδʼ ἄκαρπος αἰανὴς ἐφερπέτω νόσος,
(943)  Χορός: μῆλά τʼ εὐθενοῦντα γᾶ
(945)  Χορός: ξὺν διπλοῖσιν ἐμβρύοις
(946)  Χορός: τρέφοι χρόνῳ τεταγμένῳ· γόνος δʼ
(947)  Χορός: πλουτόχθων ἑρμαίαν
(948)  Χορός: δαιμόνων δόσιν τίοι.
(949x) == Anapäste ==
(949)  Ἀθηνᾶ: ἦ τάδʼ ἀκούετε, πόλεως φρούριον,
(950)  Ἀθηνᾶ: οἷʼ ἐπικραίνει; μέγα γὰρ δύναται
(951)  Ἀθηνᾶ: πότνιʼ Ἐρινὺς παρά τʼ ἀθανάτοις
(952)  Ἀθηνᾶ: τοῖς θʼ ὑπὸ γαῖαν, περί τʼ ἀνθρώπων
(953)  Ἀθηνᾶ: φανερῶς τελέως διαπράσσουσιν,
(954)  Ἀθηνᾶ: τοῖς μὲν ἀοιδάς, τοῖς δʼ αὖ δακρύων
(955)  Ἀθηνᾶ: βίον ἀμβλωπὸν παρέχουσαι.
(956x) == Strophe 2 ==
(956)  Χορός: ἀνδροκμῆτας δʼ ἀώρ‖ους
(957)  Χορός: ἀπεννέπω τύχας,
(958)  Χορός: νεανίδων τʼ ἐπηράτων
(959)  Χορός: ἀνδροτυχεῖς βιότους
(960)  Χορός: δότε, κύριʼ ἔχοντες,
(961)  Χορός: θεαί τʼ ὦ Μοῖραι
(962)  Χορός: ματροκασιγνῆται,
(963)  Χορός: δαίμονες ὀρθονόμοι,
(964)  Χορός: παντὶ δόμῳ μετάκοινοι,
(965)  Χορός: παντὶ χρόνῳ δʼ ἐπιβριθεῖς
(966)  Χορός: ἐνδίκοις ὁμιλίαις,
(967)  Χορός: πάντᾳ τιμιώταται θεῶν.
(968x) == Anapäste ==
(968)  Ἀθηνᾶ: τάδε τοι χώρᾳ τἠμῇ προφρόνως
(969)  Ἀθηνᾶ: ἐπικραινομένων
(970)  Ἀθηνᾶ: γάνυμαι· στέργω δʼ ὄμματα Πειθοῦς,
(971)  Ἀθηνᾶ: ὅτι μοι γλῶσσαν καὶ στόμʼ ἐπωπᾷ
(972)  Ἀθηνᾶ: πρὸς τάσδʼ ἀγρίως ἀπανηναμένας·
(973)  Ἀθηνᾶ: ἀλλʼ ἐκράτησε Ζεὺς ἀγοραῖος·
(974)  Ἀθηνᾶ: νικᾷ δʼ ἀγαθῶν
(975)  Ἀθηνᾶ: ἔρις ἡμετέρα διὰ παντός.
(976x) == Antistrophe 2 ==
(976)  Χορός: τὰν δʼ ἄπληστον κακῶν
(977)  Χορός: μήποτʼ ἐν πόλει στάσιν
(978)  Χορός: τᾷδʼ ἐπεύχομαι βρέμειν.
(979)  Χορός: μηδὲ πιοῦσα κόνις
(980)  Χορός: μέλαν αἷμα πολιτᾶν
(981)  Χορός: διʼ ὀργὰν ποινᾶς
(982)  Χορός: ἀντιφόνους ἄτας
(983)  Χορός: ἁρπαλίσαι πόλεως.
(984)  Χορός: χάρματα δʼ ἀντιδιδοῖεν
(985)  Χορός: κοινοφιλεῖ διανοίᾳ,
(986)  Χορός: καὶ στυγεῖν μιᾷ φρενί·
(987)  Χορός: πολλῶν γὰρ τόδʼ ἐν βροτοῖς ἄκος.
(988x) == Anapäste ==
(988)  Ἀθηνᾶ: ἆρα φρονοῦσιν γλώσσης ἀγαθῆς
(989)  Ἀθηνᾶ: ὁδὸν εὑρίσκειν;
(990)  Ἀθηνᾶ: ἐκ τῶν φοβερῶν τῶνδε προσώπων
(991)  Ἀθηνᾶ: μέγα κέρδος ὁρῶ τοῖσδε πολίταις·
(992)  Ἀθηνᾶ: τάσδε γὰρ εὔφρονας εὔφρονες αἰεὶ
(993)  Ἀθηνᾶ: μέγα τιμῶντες καὶ γῆν καὶ πόλιν
(994)  Ἀθηνᾶ: ὀρθοδίκαιον
(995)  Ἀθηνᾶ: πρέψετε πάντως διάγοντες.
(996x) == Strophe 3 ==
(996)  Χορός: χαίρετε χαίρετʼ ἐν αἰσιμίαισι πλούτου.
(997)  Χορός: χαίρετʼ ἀστικὸς λεώς,
(998)  Χορός: ἴκταρ ἥμενοι Διός,
(999)  Χορός: παρθένου φίλας φίλοι
(1000)  Χορός: σωφρονοῦντες ἐν χρόνῳ.
(1001)  Χορός: Παλλάδος δʼ ὑπὸ πτεροῖς
(1002)  Χορός: ὄντας ἅζεται πατήρ.
(1003x) == Anapäste ==
(1003)  Ἀθηνᾶ: χαίρετε χὐμεῖς· προτέραν δʼ ἐμὲ χρὴ
(1004)  Ἀθηνᾶ: στείχειν θαλάμους ἀποδείξουσαν
(1005)  Ἀθηνᾶ: πρὸς φῶς ἱερὸν τῶνδε προπομπῶν.
(1006)  Ἀθηνᾶ: ἴτε καὶ σφαγίων τῶνδʼ ὑπὸ σεμνῶν
(1007)  Ἀθηνᾶ: κατὰ γῆς σύμεναι τὸ μὲν ἀτηρὸν
(1008)  Ἀθηνᾶ: χώρας κατέχειν, τὸ δὲ κερδαλέον
(1009)  Ἀθηνᾶ: πέμπειν πόλεως ἐπὶ νίκῃ.
(1010)  Ἀθηνᾶ: ὑμεῖς δʼ ἡγεῖσθε, πολισσοῦχοι
(1011)  Ἀθηνᾶ: παῖδες Κραναοῦ, ταῖσδε μετοίκοις.
(1012)  Ἀθηνᾶ: εἴη δʼ ἀγαθῶν
(1013)  Ἀθηνᾶ: ἀγαθὴ διάνοια πολίταις.
(1014x) == Antistrophe 3 ==
(1014)  Χορός: χαίρετε, χαίρετε δʼ αὖθις, ἐπανδιπλάζω,
(1015)  Χορός: πάντες οἱ κατὰ πτόλιν,
(1016)  Χορός: δαίμονές τε καὶ βροτοί,
(1017)  Χορός: Παλλάδος πόλιν νέμον‖τες·
(1018)  Χορός: μετοικίαν δʼ ἐμὴν
(1019)  Χορός: εὖ σέβοντες οὔτι μέμ‖ψεσθε
(1020)  Χορός: συμφορὰς βίου.
(1021x) === Episode ===
(1021)  Ἀθηνᾶ: αἰνῶ τε μύθους τῶνδε τῶν κατευγμάτων
(1022)  Ἀθηνᾶ: πέμψω τε φέγγει λαμπάδων σελασφόρων
(1023)  Ἀθηνᾶ: εἰς τοὺς ἔνερθε καὶ κατὰ χθονὸς τόπους
(1024)  Ἀθηνᾶ: ξὺν προσπόλοισιν, αἵτε φρουροῦσιν βρέτας
(1025)  Ἀθηνᾶ: τοὐμὸν δικαίως. ὄμμα γὰρ πάσης χθονὸς
(1026)  Ἀθηνᾶ: Θησῇδος ἐξίκοιτʼ ἂν εὐκλεὴς λόχος
(1027)  Ἀθηνᾶ: παίδων, γυναικῶν, καὶ στόλος πρεσβυτίδων.
(1028)  Ἀθηνᾶ: φοινικοβάπτοις ἐνδυτοῖς ἐσθήμασι
(1029)  Ἀθηνᾶ: τιμᾶτε, καὶ τὸ φέγγος ὁρμάσθω πυρός,
(1030)  Ἀθηνᾶ: ὅπως ἂν εὔφρων ἥδʼ ὁμιλία χθονὸς
(1031)  Ἀθηνᾶ: τὸ λοιπὸν εὐάνδροισι συμφοραῖς πρέπῃ.
(1032y) === Chor ===
(1032x) == Strophe 1 ==
(1032)  Προπομποί: βᾶτε δόμῳ, μεγάλαι φιλότιμοι
(1033)  Προπομποί: Νυκτὸς παῖδες ἄπαιδες, ὑπʼ εὔφρονι πομπᾷ,
(1035x) == Antistrophe 1 ==
(1035)  Προπομποί: εὐφαμεῖτε δέ, χωρῖται,
(1036)  Προπομποί: γᾶς ὑπὸ κεύθεσιν ὠγυγίοισιν,
(1037)  Προπομποί: καὶ τιμαῖς καὶ θυσίαις περίσεπτα τυχοῦσαι,
(1038)  Προπομποί: εὐφαμεῖτε δὲ πανδαμεί.
(1040x) == Strophe 2 ==
(1040)  Προπομποί: ἵλαοι δὲ καὶ σύμφρονες γᾷ
(1041)  Προπομποί: δεῦρʼ ἴτε, σεμναί, ξὺν πυριδάπτῳ
(1042)  Προπομποί: λαμπάδι τερπόμεναι καθʼ ὁδόν.
(1043)  Προπομποί: ὀλολύξατε νῦν ἐπὶ μολπαῖς.
(1044x) == Antistrophe 2 ==
(1044)  Προπομποί: σπονδαὶ δʼ ἐς τὸ πᾶν ἐκ μετοίκων
(1045)  Προπομποί: Παλλάδος ἀστοῖς. Ζεὺς ὁ πανόπτας
(1046)  Προπομποί: οὕτω Μοῖρά τε συγκατέβα.
(1047)  Προπομποί: ὀλολύξατε νῦν ἐπὶ μολπαῖς.
