(1x) === Episode ===
(1)  Φύλαξ: θεοὺς μὲν αἰτῶ τῶνδʼ ἀπαλλαγὴν πόνων
(2)  Φύλαξ: φρουρᾶς ἐτείας μῆκος, ἣν κοιμώμενος
(3)  Φύλαξ: στέγαις Ἀτρειδῶν ἄγκαθεν, κυνὸς δίκην,
(4)  Φύλαξ: ἄστρων κάτοιδα νυκτέρων ὁμήγυριν,
(5)  Φύλαξ: καὶ τοὺς φέροντας χεῖμα καὶ θέρος βροτοῖς
(6)  Φύλαξ: λαμπροὺς δυνάστας, ἐμπρέποντας αἰθέρι
(7)  Φύλαξ: ἀστέρας, ὅταν φθίνωσιν, ἀντολάς τε τῶν.
(8)  Φύλαξ: καὶ νῦν φυλάσσω λαμπάδος τό σύμβολον,
(9)  Φύλαξ: αὐγὴν πυρὸς φέρουσαν ἐκ Τροίας φάτιν
(10)  Φύλαξ: ἁλώσιμόν τε βάξιν· ὧδε γὰρ κρατεῖ
(11)  Φύλαξ: γυναικὸς ἀνδρόβουλον ἐλπίζον κέαρ.
(12)  Φύλαξ: εὖτʼ ἂν δὲ νυκτίπλαγκτον ἔνδροσόν τʼ ἔχω
(13)  Φύλαξ: εὐνὴν ὀνείροις οὐκ ἐπισκοπουμένην
(14)  Φύλαξ: ἐμήν· φόβος γὰρ ἀνθʼ ὕπνου παραστατεῖ,
(15)  Φύλαξ: τὸ μὴ βεβαίως βλέφαρα συμβαλεῖν ὕπνῳ·
(16)  Φύλαξ: ὅταν δʼ ἀείδειν ἢ μινύρεσθαι δοκῶ,
(17)  Φύλαξ: ὕπνου τόδʼ ἀντίμολπον ἐντέμνων ἄκος,
(18)  Φύλαξ: κλαίω τότʼ οἴκου τοῦδε συμφορὰν στένων
(19)  Φύλαξ: οὐχ ὡς τὰ πρόσθʼ ἄριστα διαπονουμένου.
(20)  Φύλαξ: νῦν δʼ εὐτυχὴς γένοιτʼ ἀπαλλαγὴ πόνων
(21)  Φύλαξ: εὐαγγέλου φανέντος ὀρφναίου πυρός.
(22)  Φύλαξ: ὦ χαῖρε λαμπτὴρ νυκτός, ἡμερήσιον
(23)  Φύλαξ: φάος πιφαύσκων καὶ χορῶν κατάστασιν
(24)  Φύλαξ: πολλῶν ἐν Ἄργει, τῆσδε συμφορᾶς χάριν.
(25)  Φύλαξ: ἰοὺ ἰού.
(26)  Φύλαξ: Ἀγαμέμνονος γυναικὶ σημαίνω τορῶς
(27)  Φύλαξ: εὐνῆς ἐπαντείλασαν ὡς τάχος δόμοις
(28)  Φύλαξ: ὀλολυγμὸν εὐφημοῦντα τῇδε λαμπάδι
(29)  Φύλαξ: ἐπορθιάζειν, εἴπερ Ἰλίου πόλις
(30)  Φύλαξ: ἑάλωκεν, ὡς ὁ φρυκτὸς ἀγγέλλων πρέπει·
(31)  Φύλαξ: αὐτός τʼ ἔγωγε φροίμιον χορεύσομαι.
(32)  Φύλαξ: τὰ δεσποτῶν γὰρ εὖ πεσόντα θήσομαι
(33)  Φύλαξ: τρὶς ἓξ βαλούσης τῆσδέ μοι φρυκτωρίας.
(34)  Φύλαξ: γένοιτο δʼ οὖν μολόντος εὐφιλῆ χέρα
(35)  Φύλαξ: ἄνακτος οἴκων τῇδε βαστάσαι χερί.
(36)  Φύλαξ: τὰ δʼ ἄλλα σιγῶ· βοῦς ἐπὶ γλώσσῃ μέγας
(37)  Φύλαξ: βέβηκεν· οἶκος δʼ αὐτός, εἰ φθογγὴν λάβοι,
(38)  Φύλαξ: σαφέστατʼ ἂν λέξειεν· ὡς ἑκὼν ἐγὼ
(39)  Φύλαξ: μαθοῦσιν αὐδῶ κοὐ μαθοῦσι λήθομαι.
(40x) == Anapäste ==
(40)  Χορός: δέκατον μὲν ἔτος τόδʼ ἐπεὶ Πριάμου
(41)  Χορός: μέγας ἀντίδικος,
(42)  Χορός: Μενέλαος ἄναξ ἠδʼ Ἀγαμέμνων,
(43)  Χορός: διθρόνου Διόθεν καὶ δισκήπτρου
(44)  Χορός: τιμῆς ὀχυρὸν ζεῦγος Ἀτρειδᾶν
(45)  Χορός: στόλον Ἀργείων χιλιοναύτην,
(46)  Χορός: τῆσδʼ ἀπὸ χώρας
(47)  Χορός: ἦραν, στρατιῶτιν ἀρωγὰν,
(48)  Χορός: μέγαν ἐκ θυμοῦ κλάζοντες Ἄρη
(49)  Χορός: τρόπον αἰγυπιῶν, οἵτʼ ἐκπατίοις
(50)  Χορός: ἄλγεσι παίδων ὕπατοι λεχέων
(51)  Χορός: στροφοδινοῦνται
(52)  Χορός: πτερύγων ἐρετμοῖσιν ἐρεσσόμενοι,
(53)  Χορός: δεμνιοτήρη
(54)  Χορός: πόνον ὀρταλίχων ὀλέσαντες·
(55)  Χορός: ὕπατος δʼ ἀίων ἤ τις Ἀπόλλων
(56)  Χορός: ἢ Πὰν ἢ Ζεὺς οἰωνόθροον
(57)  Χορός: γόον ὀξυβόαν τῶνδε μετοίκων
(58)  Χορός: ὑστερόποινον
(59)  Χορός: πέμπει παραβᾶσιν Ἐρινύν.
(60)  Χορός: οὕτω δʼ Ἀτρέως παῖδας ὁ κρείσσων
(61)  Χορός: ἐπʼ Ἀλεξάνδρῳ πέμπει ξένιος
(62)  Χορός: Ζεὺς πολυάνορος ἀμφὶ γυναικὸς
(63)  Χορός: πολλὰ παλαίσματα καὶ γυιοβαρῆ
(64)  Χορός: γόνατος κονίαισιν ἐρειδομένου
(65)  Χορός: διακναιομένης τʼ ἐν προτελείοις
(66)  Χορός: κάμακος θήσων Δαναοῖσι
(67)  Χορός: Τρωσί θʼ ὁμοίως. ἔστι δʼ ὅπη νῦν
(68)  Χορός: ἔστι· τελεῖται δʼ ἐς τὸ πεπρωμένον·
(69)  Χορός: οὔθʼ ὑποκαίων οὔθʼ ὑπολείβων
(70)  Χορός: οὔτε δακρύων ἀπύρων ἱερῶν
(71)  Χορός: ὀργὰς ἀτενεῖς παραθέλξει.
(72)  Χορός: ἡμεῖς δʼ ἀτίται σαρκὶ παλαιᾷ
(73)  Χορός: τῆς τότʼ ἀρωγῆς ὑπολειφθέντες
(74)  Χορός: μίμνομεν ἰσχὺν
(75)  Χορός: ἰσόπαιδα νέμοντες ἐπὶ σκήπτροις.
(76)  Χορός: ὅ τε γὰρ νεαρὸς μυελὸς στέρνων
(77)  Χορός: ἐντὸς ἀνᾴσσων
(78)  Χορός: ἰσόπρεσβυς, Ἄρης δʼ οὐκ ἔνι χώρᾳ,
(79)  Χορός: τό θʼ ὑπέργηρων φυλλάδος ἤδη
(80)  Χορός: κατακαρφομένης τρίποδας μὲν ὁδοὺς
(81)  Χορός: στείχει, παιδὸς δʼ οὐδὲν ἀρείων
(82)  Χορός: ὄναρ ἡμερόφαντον ἀλαίνει.
(83)  Χορός: σὺ δέ, Τυνδάρεω
(84)  Χορός: θύγατερ, βασίλεια Κλυταιμήστρα,
(85)  Χορός: τί χρέος; τί νέον; τί δʼ ἐπαισθομένη,
(86)  Χορός: τίνος ἀγγελίας
(87)  Χορός: πειθοῖ περίπεμπτα θυοσκεῖς;
(88)  Χορός: πάντων δὲ θεῶν τῶν ἀστυνόμων,
(89)  Χορός: ὑπάτων, χθονίων,
(90)  Χορός: τῶν τʼ οὐρανίων τῶν τʼ ἀγοραίων,
(91)  Χορός: βωμοὶ δώροισι φλέγονται·
(92)  Χορός: ἄλλη δʼ ἄλλοθεν οὐρανομήκης
(93)  Χορός: λαμπὰς ἀνίσχει,
(94)  Χορός: φαρμασσομένη χρίματος ἁγνοῦ
(95)  Χορός: μαλακαῖς ἀδόλοισι παρηγορίαις,
(96)  Χορός: πελάνῳ μυχόθεν βασιλείῳ.
(97)  Χορός: τούτων λέξασʼ ὅ τι καὶ δυνατὸν
(98)  Χορός: καὶ θέμις αἰνεῖν,
(99)  Χορός: παιών τε γενοῦ τῆσδε μερίμνης,
(100)  Χορός: ἣ νῦν τοτὲ μὲν κακόφρων τελέθει,
(101)  Χορός: τοτὲ δʼ ἐκ θυσιῶν ἀγανὴ φαίνουσʼ
(102)  Χορός: ἐλπὶς ἀμύνει φροντίδʼ ἄπληστον
(103)  Χορός: τῆς θυμοβόρου φρένα λύπης.
(104y) === Chor ===
(104x) == Strophe 1 ==
(104)  Χορός: κύριός εἰμι θροεῖν ὅδιον κράτος αἴσιον ἀνδρῶν
(105)  Χορός: ἐκτελέων· ἔτι γὰρ θεόθεν καταπνεύει
(106)  Χορός: πειθὼ μολπᾶν
(107)  Χορός: ἀλκὰν σύμφυτος αἰών·
(108)  Χορός: ὅπως Ἀχαι‖ῶν
(109)  Χορός: δίθρονον κράτος, Ἑλλάδος ἥβας
(110)  Χορός: ξύμφρονα ταγάν,
(111)  Χορός: πέμπει σὺν δορὶ καὶ χερὶ πράκτορι
(112)  Χορός: θούριος ὄρνις Τευκρίδʼ ἐπʼ αἶαν,
(113)  Χορός: οἰωνῶν βασιλεὺς βασιλεῦσι νε‖ῶν
(115)  Χορός: ὁ κελαινός, ὅ τʼ ἐξόπιν ἀργᾶς,
(116)  Χορός: φανέντες ἴ‖κταρ
(117)  Χορός: μελάθρων χερὸς ἐκ δοριπάλτου
(118)  Χορός: παμπρέπτοις ἐν ἕδραισιν,
(119)  Χορός: βοσκόμενοι λαγίναν, ἐρικύμονα φέρματι γένναν,
(120)  Χορός: βλαβέντα λοισθίων δρόμων.
(121)  Χορός: αἴλινον αἴλινον εἰπέ, τὸ δʼ εὖ νικάτω.
(122x) == Antistrophe 1 ==
(122)  Χορός: κεδνὸς δὲ στρατόμαντις ἰδὼν δύο λήμασι δισσοὺς
(123)  Χορός: Ἀτρεΐδας μαχίμους ἐδάη λαγοδαίτας
(124)  Χορός: πομπούς τʼ ἀρχάς·
(125)  Χορός: οὕτω δʼ εἶπε τερᾴζων·
(126)  Χορός: χρόνῳ μὲν ἀγρεῖ
(127)  Χορός: Πριάμου πόλιν ἅδε κέλευθος,
(128)  Χορός: πάντα δὲ πύργων
(129)  Χορός: κτήνη πρόσθε τὰ δημιοπληθῆ
(130)  Χορός: Μοῖρʼ ἀλαπάξει πρὸς τὸ βίαιον·
(131)  Χορός: οἶον μή τις ἄγα θεόθεν κνεφά‖σῃ
(132)  Χορός: προτυπὲν στόμιον μέγα Τροίας
(133)  Χορός: στρατωθέν.οἴκτῳ γὰρ ἐπί‖φθονος
(135)  Χορός: Ἄρτεμις ἁγνὰ
(136)  Χορός: πτανοῖσιν κυσὶ πατρὸς
(137)  Χορός: αὐτότοκον πρὸ λόχου μογερὰν πτάκα θυομένοισιν
(138)  Χορός: στυγεῖ δὲ δεῖπνον αἰετῶν.
(139)  Χορός: αἴλινον αἴλινον εἰπέ, τὸ δʼ εὖ νικάτω.
(140x) == Epode ==
(140)  Χορός: τόσον περ εὔφρων, καλά,
(141)  Χορός: δρόσοισι λεπτοῖς μαλερῶν λεόντων
(142)  Χορός: πάντων τʼ ἀγρονόμων φιλομάστοις
(143)  Χορός: θηρῶν ὀβρικάλοισι τερπνά,
(144)  Χορός: τούτων αἴνει ξύμβολα κρᾶναι,
(145)  Χορός: δεξιὰ μέν, κατάμομφα δὲ φάσματα στρουθῶν.
(146)  Χορός: ἰήιον δὲ καλέω Παιᾶνα,
(147)  Χορός: μή τινας ἀντιπνόους Δανα‖οῖς
(148)  Χορός: χρονίας ἐχενῇδας ἀ‖πλοίας
(150)  Χορός: τεύξῃ,
(151)  Χορός: σπευδομένα θυσίαν ἑτέραν ἄνομόν τινʼ, ἄδαιτον
(152)  Χορός: νεικέων τέκτονα σύμφυτον,
(153)  Χορός: οὐ δεισήνορα. μίμνει γὰρ φοβερὰ παλίνορτος
(155)  Χορός: οἰκονόμος δολία μνάμων μῆνις τεκνόποινος.
(156)  Χορός: τοιάδε Κάλχας ξὺν μεγάλοις ἀγαθοῖς ἀπέκλαγξεν
(157)  Χορός: μόρσιμʼ ἀπʼ ὀρνίθων ὁδίων οἴκοις βασιλείοις·
(158)  Χορός: τοῖς δʼ ὁμόφωνον
(159)  Χορός: αἴλινον αἴλινον εἰπέ, τὸ δʼ εὖ νικάτω.
(160x) == Strophe 2 ==
(160)  Χορός: Ζεύς, ὅστις ποτʼ ἐστίν, εἰ τόδʼ αὐ‖τῷ
(161)  Χορός: φίλον κεκλημένῳ,
(162)  Χορός: τοῦτό νιν προσεννέπω.
(163)  Χορός: οὐκ ἔχω προσεικάσαι
(164)  Χορός: πάντʼ ἐπισταθμώμενος
(165)  Χορός: πλὴν Διός, εἰ τὸ μάταν ἀπὸ φροντίδος ἄχθος
(166)  Χορός: χρὴ βαλεῖν ἐτητύμως.
(167x) == Antistrophe 2 ==
(167)  Χορός: οὐδʼ ὅστις πάροιθεν ἦν μέγας,
(168)  Χορός: παμμάχῳ θράσει βρύων,
(170)  Χορός: οὐδὲ λέξεται πρὶν ὤν·
(171)  Χορός: ὃς δʼ ἔπειτʼ ἔφυ, τρια‖κτῆρος
(172)  Χορός: οἴχεται τυχών.
(173)  Χορός: Ζῆνα δέ τις προφρόνως ἐπινίκια κλάζων
(175)  Χορός: τεύξεται φρενῶν τὸ πᾶν·
(176x) == Strophe 3 ==
(176)  Χορός: τὸν φρονεῖν βροτοὺς ὁδώ‖σαντα,
(177)  Χορός: τὸν πάθει μάθος
(178)  Χορός: θέντα κυρίως ἔχειν.
(179)  Χορός: στάζει δʼ ἔν θʼ ὕπνῳ πρὸ καρδίας
(180)  Χορός: μνησιπήμων πόνος· καὶ παρʼ ἄ‖κοντας
(181)  Χορός: ἦλθε σωφρονεῖν.
(182)  Χορός: δαιμόνων δέ που χάρις βίαιος
(183)  Χορός: σέλμα σεμνὸν ἡμένων.
(184x) == Antistrophe 3 ==
(184)  Χορός: καὶ τόθʼ ἡγεμὼν ὁ πρέ‖σβυς
(185)  Χορός: νεῶν Ἀχαιικῶν,
(186)  Χορός: μάντιν οὔτινα ψέγων,
(187)  Χορός: ἐμπαίοις τύχαισι συμπνέων,
(188)  Χορός: εὖτʼ ἀπλοίᾳ κεναγγεῖ βαρύ‖νοντ
(189)  Χορός: ʼ Ἀχαιικὸς λεώς,
(190)  Χορός: Χαλκίδος πέραν ἔχων παλιρρόχ‖θοις
(191)  Χορός: ἐν Αὐλίδος τόποις·
(192x) == Strophe 4 ==
(192)  Χορός: πνοαὶ δʼ ἀπὸ Στρυμόνος μολοῦσαι
(193)  Χορός: κακόσχολοι νήστιδες δύσορμοι,
(194)  Χορός: βροτῶν ἄλαι, ναῶν τε καὶ
(195)  Χορός: πεισμάτων ἀφειδεῖς,
(196)  Χορός: παλιμμήκη χρόνον τιθεῖσαι
(197)  Χορός: τρίβῳ κατέξαινον ἄν‖θος
(198)  Χορός: Ἀργείων· ἐπεὶ δὲ καὶ πικροῦ
(199)  Χορός: χείματος ἄλλο μῆχαρ
(200)  Χορός: βριθύτερον πρόμοισιν
(201)  Χορός: μάντις ἔκλαγξεν προφέρων
(202)  Χορός: Ἄρτεμιν, ὥστε χθόνα βάκ‖τροις
(203)  Χορός: ἐπικρούσαντας Ἀτρεί‖δας
(204)  Χορός: δάκρυ μὴ κατασχεῖν·
(205x) == Antistrophe 4 ==
(205)  Χορός: ἄναξ δʼ ὁ πρέσβυς τότʼ εἶπε φωνῶν·
(206)  Χορός: βαρεῖα μὲν κὴρ τὸ μὴ πιθέσθαι,
(207)  Χορός: βαρεῖα δʼ, εἰ τέκνον δαΐ‖ξω,
(208)  Χορός: δόμων ἄγαλμα,
(209)  Χορός: μιαίνων παρθενοσφάγοισιν
(210)  Χορός: ῥείθροις πατρῴους χέρας
(211)  Χορός: πέλας βωμοῦ· τί τῶνδʼ ἄνευ κακῶν,
(212)  Χορός: πῶς λιπόναυς γένωμαι
(213)  Χορός: ξυμμαχίας ἁμαρτών;
(214)  Χορός: παυσανέμου γὰρ θυσίας
(215)  Χορός: παρθενίου θʼ αἵματος ὀρ‖γᾷ
(216)  Χορός: περιόργως ἐπιθυ‖μεῖν
(217)  Χορός: θέμις. εὖ γὰρ εἴη.
(218x) == Strophe 5 ==
(218)  Χορός: ἐπεὶ δʼ ἀνάγκας ἔδυ λέπαδνον
(219)  Χορός: φρενὸς πνέων δυσσεβῆ τροπαίαν
(220)  Χορός: ἄναγνον ἀνίερον, τόθεν
(221)  Χορός: τὸ παντότολμον φρονεῖν μετέγνω.
(222)  Χορός: βροτοὺς θρασύνει γὰρ αἰσχρόμητις
(223)  Χορός: τάλαινα παρακοπὰ πρωτοπήμων. ἔτλα δʼ οὖν
(225)  Χορός: θυτὴρ γενέσθαι θυγατρός,
(226)  Χορός: γυναικοποίνων πολέμων ἀρωγὰν
(227)  Χορός: καὶ προτέλεια ναῶν.
(228x) == Antistrophe 5 ==
(228)  Χορός: λιτὰς δὲ καὶ κληδόνας πατρῴους
(229)  Χορός: παρʼ οὐδὲν αἰῶ τε παρθένειον
(230)  Χορός: ἔθεντο φιλόμαχοι βραβῆς.
(231)  Χορός: φράσεν δʼ ἀόζοις πατὴρ μετʼ εὐχὰν
(232)  Χορός: δίκαν χιμαίρας ὕπερθε βωμοῦ
(233)  Χορός: πέπλοισι περιπετῆ παντὶ θυμῷ προνωπῆ
(235)  Χορός: λαβεῖν ἀέρδην, στόματός
(236)  Χορός: τε καλλιπρῴρου φυλακᾷ κατασχεῖν
(237)  Χορός: φθόγγον ἀραῖον οἴκοις,
(238x) == Strophe 6 ==
(238)  Χορός: βίᾳ χαλινῶν τʼ ἀναύδῳ μένει.
(239)  Χορός: κρόκου βαφὰς δʼ ἐς πέδον χέουσα
(240)  Χορός: ἔβαλλʼ ἕκαστον θυτήρ‖ων
(241)  Χορός: ἀπʼ ὄμματος βέλει
(242)  Χορός: φιλοίκτῳ, πρέπουσά θʼ ὡς ἐν γραφαῖς, προσεννέπειν
(243)  Χορός: θέλουσʼ, ἐπεὶ πολλάκις
(244)  Χορός: πατρὸς κατʼ ἀνδρῶνας εὐτραπέζους
(245)  Χορός: ἔμελψεν, ἁγνᾷ δʼ ἀταύρωτος αὐδᾷ πατρὸς
(246)  Χορός: φίλου τριτόσπονδον εὔ‖ποτμον
(247)  Χορός: παιῶνα φίλως ἐτίμα—
(248x) == Antistrophe 6 ==
(248)  Χορός: τὰ δʼ ἔνθεν οὔτʼ εἶδον οὔτʼ ἐννέπω·
(249)  Χορός: τέχναι δὲ Κάλχαντος οὐκ ἄκραντοι.
(250)  Χορός: Δίκα δὲ τοῖς μὲν παθοῦσ‖ιν
(251)  Χορός: μαθεῖν ἐπιρρέπει·
(252)  Χορός: τὸ μέλλον δʼ, ἐπεὶ γένοιτʼ, ἂν κλύοις· πρὸ χαιρέτω·
(253)  Χορός: ἴσον δὲ τῷ προστένειν.
(254)  Χορός: τορὸν γὰρ ἥξει σύνορθρον αὐγαῖς.
(255)  Χορός: πέλοιτο δʼ οὖν τἀπὶ τούτοισιν εὖ πρᾶξις, ὡς
(256)  Χορός: θέλει τόδʼ ἄγχιστον Ἀ‖πίας
(257)  Χορός: γαίας μονόφρουρον ἕρκος.
(258x) === Episode ===
(258)  Χορός: ἥκω σεβίζων σόν, Κλυταιμήστρα, κράτος·
(259)  Χορός: δίκη γάρ ἐστι φωτὸς ἀρχηγοῦ τίειν
(260)  Χορός: γυναῖκʼ ἐρημωθέντος ἄρσενος θρόνου.
(261)  Χορός: σὺ δʼ εἴ τι κεδνὸν εἴτε μὴ πεπυσμένη
(262)  Χορός: εὐαγγέλοισιν ἐλπίσιν θυηπολεῖς,
(263)  Χορός: κλύοιμʼ ἂν εὔφρων· οὐδὲ σιγώσῃ φθόνος.
(264)  Κλυταιμήστρα: εὐάγγελος μέν, ὥσπερ ἡ παροιμία,
(265)  Κλυταιμήστρα: ἕως γένοιτο μητρὸς εὐφρόνης πάρα.
(266)  Κλυταιμήστρα: πεύσῃ δὲ χάρμα μεῖζον ἐλπίδος κλύειν·
(267)  Κλυταιμήστρα: Πριάμου γὰρ ᾑρήκασιν Ἀργεῖοι πόλιν.
(268)  Χορός: πῶς φής; πέφευγε τοὔπος ἐξ ἀπιστίας.
(269)  Κλυταιμήστρα: Τροίαν Ἀχαιῶν οὖσαν· ἦ τορῶς λέγω;
(270)  Χορός: χαρά μʼ ὑφέρπει δάκρυον ἐκκαλουμένη.
(271)  Κλυταιμήστρα: εὖ γὰρ φρονοῦντος ὄμμα σοῦ κατηγορεῖ.
(272)  Χορός: τί γὰρ τὸ πιστόν; ἔστι τῶνδέ σοι τέκμαρ;
(273)  Κλυταιμήστρα: ἔστιν· τί δʼ οὐχί; μὴ δολώσαντος θεοῦ.
(274)  Χορός: πότερα δʼ ὀνείρων φάσματʼ εὐπιθῆ σέβεις;
(275)  Κλυταιμήστρα: οὐ δόξαν ἂν λάβοιμι βριζούσης φρενός.
(276)  Χορός: ἀλλʼ ἦ σʼ ἐπίανέν τις ἄπτερος φάτις;
(277)  Κλυταιμήστρα: παιδὸς νέας ὣς κάρτʼ ἐμωμήσω φρένας.
(278)  Χορός: ποίου χρόνου δὲ καὶ πεπόρθηται πόλις;
(279)  Κλυταιμήστρα: τῆς νῦν τεκούσης φῶς τόδʼ εὐφρόνης λέγω.
(280)  Χορός: καὶ τίς τόδʼ ἐξίκοιτʼ ἂν ἀγγέλων τάχος;
(281)  Κλυταιμήστρα: Ἥφαιστος Ἴδης λαμπρὸν ἐκπέμπων σέλας.
(282)  Κλυταιμήστρα: φρυκτὸς δὲ φρυκτὸν δεῦρʼ ἀπʼ ἀγγάρου πυρὸς
(283)  Κλυταιμήστρα: ἔπεμπεν· Ἴδη μὲν πρὸς Ἑρμαῖον λέπας
(284)  Κλυταιμήστρα: Λήμνου· μέγαν δὲ πανὸν ἐκ νήσου τρίτον
(285)  Κλυταιμήστρα: Ἀθῷον αἶπος Ζηνὸς ἐξεδέξατο,
(286)  Κλυταιμήστρα: ὑπερτελής τε, πόντον ὥστε νωτίσαι,
(287)  Κλυταιμήστρα: ἰσχὺς πορευτοῦ λαμπάδος πρὸς ἡδονὴν
(288)  Κλυταιμήστρα: πεύκη τὸ χρυσοφεγγές, ὥς τις ἥλιος,
(289)  Κλυταιμήστρα: σέλας παραγγείλασα Μακίστου σκοπαῖς·
(290)  Κλυταιμήστρα: ὁ δʼ οὔτι μέλλων οὐδʼ ἀφρασμόνως ὕπνῳ
(291)  Κλυταιμήστρα: νικώμενος παρῆκεν ἀγγέλου μέρος·
(292)  Κλυταιμήστρα: ἑκὰς δὲ φρυκτοῦ φῶς ἐπʼ Εὐρίπου ῥοὰς
(293)  Κλυταιμήστρα: Μεσσαπίου φύλαξι σημαίνει μολόν.
(294)  Κλυταιμήστρα: οἱ δʼ ἀντέλαμψαν καὶ παρήγγειλαν πρόσω
(295)  Κλυταιμήστρα: γραίας ἐρείκης θωμὸν ἅψαντες πυρί.
(296)  Κλυταιμήστρα: σθένουσα λαμπὰς δʼ οὐδέπω μαυρουμένη,
(297)  Κλυταιμήστρα: ὑπερθοροῦσα πεδίον Ἀσωποῦ, δίκην
(298)  Κλυταιμήστρα: φαιδρᾶς σελήνης, πρὸς Κιθαιρῶνος λέπας
(299)  Κλυταιμήστρα: ἤγειρεν ἄλλην ἐκδοχὴν πομποῦ πυρός.
(300)  Κλυταιμήστρα: φάος δὲ τηλέπομπον οὐκ ἠναίνετο
(301)  Κλυταιμήστρα: φρουρὰ πλέον καίουσα τῶν εἰρημένων·
(302)  Κλυταιμήστρα: λίμνην δʼ ὑπὲρ Γοργῶπιν ἔσκηψεν φάος·
(303)  Κλυταιμήστρα: ὄρος τʼ ἐπʼ Αἰγίπλαγκτον ἐξικνούμενον
(304)  Κλυταιμήστρα: ὤτρυνε θεσμὸν μὴ χρονίζεσθαι πυρός.
(305)  Κλυταιμήστρα: πέμπουσι δʼ ἀνδαίοντες ἀφθόνῳ μένει
(306)  Κλυταιμήστρα: φλογὸς μέγαν πώγωνα, καὶ Σαρωνικοῦ
(307)  Κλυταιμήστρα: πορθμοῦ κάτοπτον πρῶνʼ ὑπερβάλλειν πρόσω
(308)  Κλυταιμήστρα: φλέγουσαν· ἔστʼ ἔσκηψεν εὖτʼ ἀφίκετο
(309)  Κλυταιμήστρα: Ἀραχναῖον αἶπος, ἀστυγείτονας σκοπάς·
(310)  Κλυταιμήστρα: κἄπειτʼ Ἀτρειδῶν ἐς τόδε σκήπτει στέγος
(311)  Κλυταιμήστρα: φάος τόδʼ οὐκ ἄπαππον Ἰδαίου πυρός.
(312)  Κλυταιμήστρα: τοιοίδε τοί μοι λαμπαδηφόρων νόμοι,
(313)  Κλυταιμήστρα: ἄλλος παρʼ ἄλλου διαδοχαῖς πληρούμενοι·
(314)  Κλυταιμήστρα: νικᾷ δʼ ὁ πρῶτος καὶ τελευταῖος δραμών.
(315)  Κλυταιμήστρα: τέκμαρ τοιοῦτον σύμβολόν τέ σοι λέγω
(316)  Κλυταιμήστρα: ἀνδρὸς παραγγείλαντος ἐκ Τροίας ἐμοί.
(317)  Χορός: θεοῖς μὲν αὖθις, ὦ γύναι, προσεύξομαι.
(318)  Χορός: λόγους δʼ ἀκοῦσαι τούσδε κἀποθαυμάσαι
(319)  Χορός: διηνεκῶς θέλοιμʼ ἂν ὡς λέγοις πάλιν.
(320)  Κλυταιμήστρα: Τροίαν Ἀχαιοὶ τῇδʼ ἔχουσʼ ἐν ἡμέρᾳ.
(321)  Κλυταιμήστρα: οἶμαι βοὴν ἄμεικτον ἐν πόλει πρέπειν.
(322)  Κλυταιμήστρα: ὄξος τʼ ἄλειφά τʼ ἐγχέας ταὐτῷ κύτει
(323)  Κλυταιμήστρα: διχοστατοῦντʼ ἄν, οὐ φίλω, προσεννέποις.
(324)  Κλυταιμήστρα: καὶ τῶν ἁλόντων καὶ κρατησάντων δίχα
(325)  Κλυταιμήστρα: φθογγὰς ἀκούειν ἔστι συμφορᾶς διπλῆς.
(326)  Κλυταιμήστρα: οἱ μὲν γὰρ ἀμφὶ σώμασιν πεπτωκότες
(327)  Κλυταιμήστρα: ἀνδρῶν κασιγνήτων τε καὶ φυταλμίων
(328)  Κλυταιμήστρα: παῖδες γερόντων οὐκέτʼ ἐξ ἐλευθέρου
(329)  Κλυταιμήστρα: δέρης ἀποιμώζουσι φιλτάτων μόρον·
(330)  Κλυταιμήστρα: τοὺς δʼ αὖτε νυκτίπλαγκτος ἐκ μάχης πόνος
(331)  Κλυταιμήστρα: νήστεις πρὸς ἀρίστοισιν ὧν ἔχει πόλις
(332)  Κλυταιμήστρα: τάσσει, πρὸς οὐδὲν ἐν μέρει τεκμήριον,
(333)  Κλυταιμήστρα: ἀλλʼ ὡς ἕκαστος ἔσπασεν τύχης πάλον.
(334)  Κλυταιμήστρα: ἐν δʼ αἰχμαλώτοις Τρωικοῖς οἰκήμασιν
(335)  Κλυταιμήστρα: ναίουσιν ἤδη, τῶν ὑπαιθρίων πάγων
(336)  Κλυταιμήστρα: δρόσων τʼ ἀπαλλαγέντες, ὡς δʼ εὐδαίμονες
(337)  Κλυταιμήστρα: ἀφύλακτον εὑδήσουσι πᾶσαν εὐφρόνην.
(338)  Κλυταιμήστρα: εἰ δʼ εὖ σέβουσι τοὺς πολισσούχους θεοὺς
(339)  Κλυταιμήστρα: τοὺς τῆς ἁλούσης γῆς θεῶν θʼ ἱδρύματα,
(340)  Κλυταιμήστρα: οὔ τἂν ἑλόντες αὖθις ἀνθαλοῖεν ἄν.
(341)  Κλυταιμήστρα: ἔρως δὲ μή τις πρότερον ἐμπίπτῃ στρατῷ
(342)  Κλυταιμήστρα: πορθεῖν ἃ μὴ χρή, κέρδεσιν νικωμένους.
(343)  Κλυταιμήστρα: δεῖ γὰρ πρὸς οἴκους νοστίμου σωτηρίας
(344)  Κλυταιμήστρα: κάμψαι διαύλου θάτερον κῶλον πάλιν·
(345)  Κλυταιμήστρα: θεοῖς δʼ ἀναμπλάκητος εἰ μόλοι στρατός,
(346)  Κλυταιμήστρα: ἐγρηγορὸς τὸ πῆμα τῶν ὀλωλότων
(347)  Κλυταιμήστρα: γένοιτʼ ἄν, εἰ πρόσπαια μὴ τύχοι κακά.
(348)  Κλυταιμήστρα: τοιαῦτά τοι γυναικὸς ἐξ ἐμοῦ κλύεις·
(349)  Κλυταιμήστρα: τὸ δʼ εὖ κρατοίη μὴ διχορρόπως ἰδεῖν.
(350)  Κλυταιμήστρα: πολλῶν γὰρ ἐσθλῶν τήνδʼ ὄνησιν εἱλόμην.
(351)  Χορός: γύναι, κατʼ ἄνδρα σώφρονʼ εὐφρόνως λέγεις.
(352)  Χορός: ἐγὼ δʼ ἀκούσας πιστά σου τεκμήρια
(353)  Χορός: θεοὺς προσειπεῖν εὖ παρασκευάζομαι.
(354)  Χορός: χάρις γὰρ οὐκ ἄτιμος εἴργασται πόνων.
(355x) == Anapäste ==
(355)  Χορός: ὦ Ζεῦ βασιλεῦ καὶ νὺξ φιλία
(356)  Χορός: μεγάλων κόσμων κτεάτειρα,
(357)  Χορός: ἥτʼ ἐπὶ Τροίας πύργοις ἔβαλες
(358)  Χορός: στεγανὸν δίκτυον, ὡς μήτε μέγαν
(359)  Χορός: μήτʼ οὖν νεαρῶν τινʼ ὑπερτελέσαι
(360)  Χορός: μέγα δουλείας
(361)  Χορός: γάγγαμον, ἄτης παναλώτου.
(362)  Χορός: Δία τοι ξένιον μέγαν αἰδοῦμαι
(363)  Χορός: τὸν τάδε πράξαντʼ ἐπʼ Ἀλεξάνδρῳ
(364)  Χορός: τείνοντα πάλαι τόξον, ὅπως ἂν
(365)  Χορός: μήτε πρὸ καιροῦ μήθʼ ὑπὲρ ἄστρων
(366)  Χορός: βέλος ἠλίθιον σκήψειεν.
(367y) === Chor ===
(367x) == Strophe 1 ==
(367)  Χορός: Διὸς πλαγὰν ἔχουσιν εἰπεῖν,
(368)  Χορός: πάρεστιν τοῦτό γʼ ἐξιχνεῦσαι.
(369)  Χορός: ὡς ἔπραξεν ὡς ἔκρανεν. οὐκ ἔφα τις
(370)  Χορός: θεοὺς βροτῶν ἀξιοῦσθαι μέλειν
(371)  Χορός: ὅσοις ἀθίκτων χάρις
(372)  Χορός: πατοῖθʼ· ὁ δʼ οὐκ εὐσεβής.
(373)  Χορός: πέφανται δʼ ἐκτίνουσʼ
(375)  Χορός: ἀτολμήτων ἀρὴ
(376)  Χορός: πνεόντων μεῖζον ἢ δικαίως,
(377)  Χορός: φλεόντων δωμάτων ὑπέρφευ
(378)  Χορός: ὑπὲρ τὸ βέλτιστον. ἔστω δʼ ἀπή‖μαντον,
(379)  Χορός: ὥστʼ ἀπαρκεῖν
(380)  Χορός: εὖ πραπίδων λαχόντα.
(381)  Χορός: οὐ γὰρ ἔστιν ἔπαλξις
(382)  Χορός: πλούτου πρὸς κόρον ἀνδρὶ
(383)  Χορός: λακτίσαντι μέγαν Δίκας
(384)  Χορός: βωμὸν εἰς ἀφάνειαν.
(385x) == Antistrophe 1 ==
(385)  Χορός: βιᾶται δʼ ἁ τάλαινα πειθώ,
(386)  Χορός: προβούλου παῖς ἄφερτος ἄτας.
(387)  Χορός: ἄκος δὲ πᾶν μάταιον. οὐκ ἐκρύφθη,
(388)  Χορός: πρέπει δέ, φῶς αἰνολαμπές, σίνος·
(390)  Χορός: κακοῦ δὲ χαλκοῦ τρόπον
(391)  Χορός: τρίβῳ τε καὶ προσβολαῖς
(392)  Χορός: μελαμπαγὴς πέλει
(393)  Χορός: δικαιωθείς, ἐπεὶ
(394)  Χορός: διώκει παῖς ποτανὸν ὄρνιν,
(395)  Χορός: πόλει πρόστριμμʼ ἄφερτον ἐνθείς.
(396)  Χορός: λιτᾶν δʼ ἀκούει μὲν οὔτις θεῶν·
(397)  Χορός: τὸν δʼ ἐπίστροφον τῶν
(398)  Χορός: φῶτʼ ἄδικον καθαιρεῖ.
(399)  Χορός: οἷος καὶ Πάρις ἐλθὼν
(400)  Χορός: ἐς δόμον τὸν Ἀτρειδᾶν
(401)  Χορός: ᾔσχυνε ξενίαν τράπε‖ζαν
(402)  Χορός: κλοπαῖσι γυναικός.
(403x) == Strophe 2 ==
(403)  Χορός: λιποῦσα δʼ ἀστοῖσιν ἀσπίστοράς
(404)  Χορός: τε καὶ κλόνους λογχίμους
(405)  Χορός: ναυβάτας θʼ ὁπλισμούς,
(406)  Χορός: ἄγουσά τʼ ἀντίφερνον Ἰλίῳ φθορὰν
(407)  Χορός: βέβακεν ῥίμφα διὰ
(408)  Χορός: πυλᾶν ἄτλητα τλᾶσα· πολλὰ δʼ ἔστενον
(409)  Χορός: τόδʼ ἐννέποντες δόμων προφῆται·
(410)  Χορός: ἰὼ ἰὼ δῶμα δῶμα καὶ πρόμοι,
(411)  Χορός: ἰὼ λέχος καὶ στίβοι φιλάνορες.
(412)  Χορός: πάρεστι σιγὰς ἀτίμους ἀλοιδόρους
(413)  Χορός: ἄλγιστʼ ἀφημένων ἰδεῖν.
(414)  Χορός: πόθῳ δʼ ὑπερποντίας
(415)  Χορός: φάσμα δόξει δόμων ἀνάσσειν.
(416)  Χορός: εὐμόρφων δὲ κολοσσῶν
(417)  Χορός: ἔχθεται χάρις ἀνδρί·
(418)  Χορός: ὀμμάτων δʼ ἐν ἀχηνίαις
(419)  Χορός: ἔρρει πᾶσʼ Ἀφροδίτα.
(420x) == Antistrophe 2 ==
(420)  Χορός: ὀνειρόφαντοι δὲ πενθήμονες
(421)  Χορός: πάρεισι δόξαι φέρου‖σαι
(422)  Χορός: χάριν ματαίαν.
(423)  Χορός: μάταν γάρ, εὖτʼ ἂν ἐσθλά τις δοκῶν ὁρᾷ,
(424)  Χορός: παραλλάξασα διὰ
(425)  Χορός: χερῶν βέβακεν ὄψις οὐ μεθύστερον
(426)  Χορός: πτεροῖς ὀπαδοῦσʼ ὕπνου κελεύθοις.
(427)  Χορός: τὰ μὲν κατʼ οἴκους ἐφʼ ἑστίας ἄχη
(428)  Χορός: τάδʼ ἐστὶ καὶ τῶνδʼ ὑπερβατώτερα.
(429)  Χορός: τὸ πᾶν δʼ ἀφʼ Ἕλλανος αἴας συνορμένοις
(430)  Χορός: πένθειʼ ἀτλησικάρδιος
(431)  Χορός: δόμων ἑκάστου πρέπει.
(432)  Χορός: πολλὰ γοῦν θιγγάνει πρὸς ἧπαρ·
(433)  Χορός: οὓς μὲν γάρ τις ἔπεμψεν
(434)  Χορός: οἶδεν, ἀντὶ δὲ φωτῶν
(435)  Χορός: τεύχη καὶ σποδὸς εἰς ἑκά‖στου
(436)  Χορός: δόμους ἀφικνεῖται.
(437x) == Strophe 3 ==
(437)  Χορός: ὁ χρυσαμοιβὸς δʼ Ἄρης σωμάτων
(438)  Χορός: καὶ ταλαντοῦχος ἐν μάχῃ δορὸς
(440)  Χορός: πυρωθὲν ἐξ Ἰλίου
(441)  Χορός: φίλοισι πέμπει βαρὺ
(442)  Χορός: ψῆγμα δυσδάκρυτον ἀν‖τήνορος
(443)  Χορός: σποδοῦ γεμί‖ζων
(444)  Χορός: λέβητας εὐθέτους.
(445)  Χορός: στένουσι δʼ εὖ λέγοντες ἄν‖δρα
(446)  Χορός: τὸν μὲν ὡς μάχης ἴδρις,
(447)  Χορός: τὸν δʼ ἐν φοναῖς καλῶς πεσόντʼ—
(448)  Χορός: ἀλλοτρίας διαὶ γυναι‖κός·
(449)  Χορός: τάδε σῖγά τις βαΰ‖ζει,
(450)  Χορός: φθονερὸν δʼ ὑπʼ ἄλγος ἕρ‖πει
(451)  Χορός: προδίκοις Ἀτρείδαις.
(452)  Χορός: οἱ δʼ αὐτοῦ περὶ τεῖχος
(453)  Χορός: θήκας Ἰλιάδος γᾶς
(454)  Χορός: εὔμορφοι κατέχουσιν· ἐχ‖θρὰ
(455)  Χορός: δʼ ἔχοντας ἔκρυψεν.
(456x) == Antistrophe 3 ==
(456)  Χορός: βαρεῖα δʼ ἀστῶν φάτις ξὺν κότῳ·
(457)  Χορός: δημοκράντου δʼ ἀρᾶς τίνει χρέος.
(458)  Χορός: μένει δʼ ἀκοῦσαί τί μου
(460)  Χορός: μέριμνα νυκτηρεφές.
(461)  Χορός: τῶν πολυκτόνων γὰρ οὐκ
(462)  Χορός: ἄσκοποι θεοί. κελαι‖ναὶ
(463)  Χορός: δʼ Ἐρινύες χρόνῳ
(464)  Χορός: τυχηρὸν ὄντʼ ἄνευ δίκας
(465)  Χορός: παλιντυχεῖ τριβᾷ βίου
(466)  Χορός: τιθεῖσʼ ἀμαυρόν, ἐν δʼ ἀί‖στοις
(467)  Χορός: τελέθοντος οὔτις ἀλ‖κά·
(468)  Χορός: τὸ δʼ ὑπερκόπως κλύειν
(469)  Χορός: εὖ βαρύ· βάλλεται γὰρ ὄσ‖σοις
(470)  Χορός: Διόθεν κάρανα.
(471)  Χορός: κρίνω δʼ ἄφθονον ὄλβον·
(472)  Χορός: μήτʼ εἴην πτολιπόρθης
(473)  Χορός: μήτʼ οὖν αὐτὸς ἁλοὺς ὑπʼ ἄλ‖λων
(474)  Χορός: βίον κατίδοιμι.
(475x) == Epode ==
(475)  Χορός: πυρὸς δʼ ὑπʼ εὐαγγέλου
(476)  Χορός: πόλιν διήκει θοὰ
(477)  Χορός: βάξις· εἰ δʼ ἐτήτυμος,
(478)  Χορός: τίς οἶδεν, ἤ τι θεῖόν ἐστί πῃ ψύθος.—
(479)  Χορός: τίς ὧδε παιδνὸς ἢ φρενῶν κεκομμένος,
(480)  Χορός: φλογὸς παραγγέλμασιν
(481)  Χορός: νέοις πυρωθέντα καρδίαν ἔπειτʼ
(482)  Χορός: ἀλλαγᾷ λόγου καμεῖν;—
(483)  Χορός: ἐν γυναικὸς αἰχμᾷ πρέπει
(484)  Χορός: πρὸ τοῦ φανέντος χάριν ξυναινέσαι.—
(485)  Χορός: πιθανὸς ἄγαν ὁ θῆλυς ὅρος ἐπινέμεται
(486)  Χορός: ταχύπορος· ἀλλὰ ταχύμορον
(487)  Χορός: γυναικογήρυτον ὄλλυται κλέος.—
(488x) === Episode ===
(488)  Χορός: τάχʼ εἰσόμεσθα λαμπάδων φαεσφόρων
(490)  Χορός: φρυκτωριῶν τε καὶ πυρὸς παραλλαγάς,
(491)  Χορός: εἴτʼ οὖν ἀληθεῖς εἶτʼ ὀνειράτων δίκην
(492)  Χορός: τερπνὸν τόδʼ ἐλθὸν φῶς ἐφήλωσεν φρένας.
(493)  Χορός: κήρυκʼ ἀπʼ ἀκτῆς τόνδʼ ὁρῶ κατάσκιον
(494)  Χορός: κλάδοις ἐλαίας· μαρτυρεῖ δέ μοι κάσις
(495)  Χορός: πηλοῦ ξύνουρος διψία κόνις τάδε,
(496)  Χορός: ὡς οὔτʼ ἄναυδος οὔτε σοι δαίων φλόγα
(497)  Χορός: ὕλης ὀρείας σημανεῖ καπνῷ πυρός,
(498)  Χορός: ἀλλʼ ἢ τὸ χαίρειν μᾶλλον ἐκβάξει λέγων—
(499)  Χορός: τὸν ἀντίον δὲ τοῖσδʼ ἀποστέργω λόγον·
(500)  Χορός: εὖ γὰρ πρὸς εὖ φανεῖσι προσθήκη πέλοι.—
(501)  Χορός: ὅστις τάδʼ ἄλλως τῇδʼ ἐπεύχεται πόλει,
(502)  Χορός: αὐτὸς φρενῶν καρποῖτο τὴν ἁμαρτίαν.
(503)  Κῆρυξ: ἰὼ πατρῷον οὖδας Ἀργείας χθονός,
(504)  Κῆρυξ: δεκάτου σε φέγγει τῷδʼ ἀφικόμην ἔτους,
(505)  Κῆρυξ: πολλῶν ῥαγεισῶν ἐλπίδων μιᾶς τυχών.
(506)  Κῆρυξ: οὐ γάρ ποτʼ ηὔχουν τῇδʼ ἐν Ἀργείᾳ χθονὶ
(507)  Κῆρυξ: θανὼν μεθέξειν φιλτάτου τάφου μέρος.
(508)  Κῆρυξ: νῦν χαῖρε μὲν χθών, χαῖρε δʼ ἡλίου φάος,
(509)  Κῆρυξ: ὕπατός τε χώρας Ζεύς, ὁ Πύθιός τʼ ἄναξ,
(510)  Κῆρυξ: τόξοις ἰάπτων μηκέτʼ εἰς ἡμᾶς βέλη·
(511)  Κῆρυξ: ἅλις παρὰ Σκάμανδρον ἦσθʼ ἀνάρσιος·
(512)  Κῆρυξ: νῦν δʼ αὖτε σωτὴρ ἴσθι καὶ παιώνιος,
(513)  Κῆρυξ: ἄναξ Ἄπολλον. τούς τʼ ἀγωνίους θεοὺς
(514)  Κῆρυξ: πάντας προσαυδῶ, τόν τʼ ἐμὸν τιμάορον
(515)  Κῆρυξ: Ἑρμῆν, φίλον κήρυκα, κηρύκων σέβας,
(516)  Κῆρυξ: ἥρως τε τοὺς πέμψαντας, εὐμενεῖς πάλιν
(517)  Κῆρυξ: στρατὸν δέχεσθαι τὸν λελειμμένον δορός.
(518)  Κῆρυξ: ἰὼ μέλαθρα βασιλέων, φίλαι στέγαι,
(519)  Κῆρυξ: σεμνοί τε θᾶκοι, δαίμονές τʼ ἀντήλιοι,
(520)  Κῆρυξ: εἴ που πάλαι, φαιδροῖσι τοισίδʼ ὄμμασι
(521)  Κῆρυξ: δέξασθε κόσμῳ βασιλέα πολλῷ χρόνῳ.
(522)  Κῆρυξ: ἥκει γὰρ ὑμῖν φῶς ἐν εὐφρόνῃ φέρων
(523)  Κῆρυξ: καὶ τοῖσδʼ ἅπασι κοινὸν Ἀγαμέμνων ἄναξ.
(524)  Κῆρυξ: ἀλλʼ εὖ νιν ἀσπάσασθε, καὶ γὰρ οὖν πρέπει
(525)  Κῆρυξ: Τροίαν κατασκάψαντα τοῦ δικηφόρου
(526)  Κῆρυξ: Διὸς μακέλλῃ, τῇ κατείργασται πέδον.
(527)  Κῆρυξ: βωμοὶ δʼ ἄιστοι καὶ θεῶν ἱδρύματα,
(528)  Κῆρυξ: καὶ σπέρμα πάσης ἐξαπόλλυται χθονός.
(529)  Κῆρυξ: τοιόνδε Τροίᾳ περιβαλὼν ζευκτήριον
(530)  Κῆρυξ: ἄναξ Ἀτρείδης πρέσβυς εὐδαίμων ἀνὴρ
(531)  Κῆρυξ: ἥκει, τίεσθαι δʼ ἀξιώτατος βροτῶν
(532)  Κῆρυξ: τῶν νῦν· Πάρις γὰρ οὔτε συντελὴς πόλις
(533)  Κῆρυξ: ἐξεύχεται τὸ δρᾶμα τοῦ πάθους πλέον.
(534)  Κῆρυξ: ὀφλὼν γὰρ ἁρπαγῆς τε καὶ κλοπῆς δίκην
(535)  Κῆρυξ: τοῦ ῥυσίου θʼ ἥμαρτε καὶ πανώλεθρον
(536)  Κῆρυξ: αὐτόχθονον πατρῷον ἔθρισεν δόμον.
(537)  Κῆρυξ: διπλᾶ δʼ ἔτεισαν Πριαμίδαι θἀμάρτια.
(538)  Χορός: κῆρυξ Ἀχαιῶν χαῖρε τῶν ἀπὸ στρατοῦ.
(539)  Κῆρυξ: χαίρω γε· τεθνάναι δʼ οὐκέτʼ ἀντερῶ θεοῖς.
(540)  Χορός: ἔρως πατρῴας τῆσδε γῆς σʼ ἐγύμνασεν;
(541)  Κῆρυξ: ὥστʼ ἐνδακρύειν γʼ ὄμμασιν χαρᾶς ὕπο.
(542)  Χορός: τερπνῆς ἄρʼ ἦτε τῆσδʼ ἐπήβολοι νόσου.
(543)  Κῆρυξ: πῶς δή; διδαχθεὶς τοῦδε δεσπόσω λόγου.
(544)  Χορός: τῶν ἀντερώντων ἱμέρῳ πεπληγμένοι.
(545)  Κῆρυξ: ποθεῖν ποθοῦντα τήνδε γῆν στρατὸν λέγεις;
(546)  Χορός: ὡς πόλλʼ ἀμαυρᾶς ἐκ φρενός μʼ ἀναστένειν
(547)  Κῆρυξ: πόθεν τὸ δύσφρον τοῦτʼ ἐπῆν θυμῷ στύγος;
(548)  Χορός: πάλαι τὸ σιγᾶν φάρμακον βλάβης ἔχω.
(549)  Κῆρυξ: καὶ πῶς; ἀπόντων κοιράνων ἔτρεις τινάς;
(550)  Χορός: ὡς νῦν, τὸ σὸν δή, καὶ θανεῖν πολλὴ χάρις.
(551)  Κῆρυξ: εὖ γὰρ πέπρακται. ταῦτα δʼ ἐν πολλῷ χρόνῳ
(552)  Κῆρυξ: τὰ μέν τις ἂν λέξειεν εὐπετῶς ἔχειν,
(553)  Κῆρυξ: τὰ δʼ αὖτε κἀπίμομφα. τίς δὲ πλὴν θεῶν
(554)  Κῆρυξ: ἅπαντʼ ἀπήμων τὸν διʼ αἰῶνος χρόνον;
(555)  Κῆρυξ: μόχθους γὰρ εἰ λέγοιμι καὶ δυσαυλίας,
(556)  Κῆρυξ: σπαρνὰς παρήξεις καὶ κακοστρώτους, τί δʼ οὐ
(557)  Κῆρυξ: στένοντες, οὐ λαχόντες ἤματος μέρος;
(558)  Κῆρυξ: τὰ δʼ αὖτε χέρσῳ καὶ προσῆν πλέον στύγος·
(559)  Κῆρυξ: εὐναὶ γὰρ ἦσαν δηΐων πρὸς τείχεσιν·
(560)  Κῆρυξ: ἐξ οὐρανοῦ δὲ κἀπὸ γῆς λειμώνιαι
(561)  Κῆρυξ: δρόσοι κατεψάκαζον, ἔμπεδον σίνος
(562)  Κῆρυξ: ἐσθημάτων, τιθέντες ἔνθηρον τρίχα.
(563)  Κῆρυξ: χειμῶνα δʼ εἰ λέγοι τις οἰωνοκτόνον,
(564)  Κῆρυξ: οἷον παρεῖχʼ ἄφερτον Ἰδαία χιών,
(565)  Κῆρυξ: ἢ θάλπος, εὖτε πόντος ἐν μεσημβριναῖς
(566)  Κῆρυξ: κοίταις ἀκύμων νηνέμοις εὕδοι πεσών
(567)  Κῆρυξ: τί ταῦτα πενθεῖν δεῖ; παροίχεται πόνος·
(568)  Κῆρυξ: παροίχεται δέ, τοῖσι μὲν τεθνηκόσιν
(569)  Κῆρυξ: τὸ μήποτʼ αὖθις μηδʼ ἀναστῆναι μέλειν.
(570)  Κῆρυξ: τί τοὺς ἀναλωθέντας ἐν ψήφῳ λέγειν,
(571)  Κῆρυξ: τὸν ζῶντα δʼ ἀλγεῖν χρὴ τύχης παλιγκότου;
(572)  Κῆρυξ: καὶ πολλὰ χαίρειν ξυμφορὰς καταξιῶ.
(573)  Κῆρυξ: ἡμῖν δὲ τοῖς λοιποῖσιν Ἀργείων στρατοῦ
(574)  Κῆρυξ: νικᾷ τὸ κέρδος, πῆμα δʼ οὐκ ἀντιρρέπει·
(575)  Κῆρυξ: ὡς κομπάσαι τῷδʼ εἰκὸς ἡλίου φάει
(576)  Κῆρυξ: ὑπὲρ θαλάσσης καὶ χθονὸς ποτωμένοις·
(577)  Κῆρυξ: Τροίαν ἑλόντες δή ποτʼ Ἀργείων στόλος
(578)  Κῆρυξ: θεοῖς λάφυρα ταῦτα τοῖς καθʼ Ἑλλάδα
(579)  Κῆρυξ: δόμοις ἐπασσάλευσαν ἀρχαῖον γάνος.
(580)  Κῆρυξ: τοιαῦτα χρὴ κλύοντας εὐλογεῖν πόλιν
(581)  Κῆρυξ: καὶ τοὺς στρατηγούς· καὶ χάρις τιμήσεται
(582)  Κῆρυξ: Διὸς τόδʼ ἐκπράξασα.πάντʼ ἔχεις λόγον.
(583)  Χορός: νικώμενος λόγοισιν οὐκ ἀναίνομαι·
(584)  Χορός: ἀεὶ γὰρ ἥβη τοῖς γέρουσιν εὖ μαθεῖν.
(585)  Χορός: δόμοις δὲ ταῦτα καὶ Κλυταιμήστρᾳ μέλειν
(586)  Χορός: εἰκὸς μάλιστα, σὺν δὲ πλουτίζειν ἐμέ.
(587)  Κλυταιμήστρα: ἀνωλόλυξα μὲν πάλαι χαρᾶς ὕπο,
(588)  Κλυταιμήστρα: ὅτʼ ἦλθʼ ὁ πρῶτος νύχιος ἄγγελος πυρός,
(589)  Κλυταιμήστρα: φράζων ἅλωσιν Ἰλίου τʼ ἀνάστασιν.
(590)  Κλυταιμήστρα: καί τίς μʼ ἐνίπτων εἶπε, φρυκτωρῶν δία
(591)  Κλυταιμήστρα: πεισθεῖσα Τροίαν νῦν πεπορθῆσθαι δοκεῖς;
(592)  Κλυταιμήστρα: ἦ κάρτα πρὸς γυναικὸς αἴρεσθαι κέαρ.
(593)  Κλυταιμήστρα: λόγοις τοιούτοις πλαγκτὸς οὖσʼ ἐφαινόμην.
(594)  Κλυταιμήστρα: ὅμως δʼ ἔθυον, καὶ γυναικείῳ νόμῳ
(595)  Κλυταιμήστρα: ὀλολυγμὸν ἄλλος ἄλλοθεν κατὰ πτόλιν
(596)  Κλυταιμήστρα: ἔλασκον εὐφημοῦντες ἐν θεῶν ἕδραις
(597)  Κλυταιμήστρα: θυηφάγον κοιμῶντες εὐώδη φλόγα.
(598)  Κλυταιμήστρα: καὶ νῦν τὰ μάσσω μὲν τί δεῖ σέ μοι λέγειν;
(599)  Κλυταιμήστρα: ἄνακτος αὐτοῦ πάντα πεύσομαι λόγον.
(600)  Κλυταιμήστρα: ὅπως δʼ ἄριστα τὸν ἐμὸν αἰδοῖον πόσιν
(601)  Κλυταιμήστρα: σπεύσω πάλιν μολόντα δέξασθαι·—τί γὰρ
(602)  Κλυταιμήστρα: γυναικὶ τούτου φέγγος ἥδιον δρακεῖν,
(603)  Κλυταιμήστρα: ἀπὸ στρατείας ἀνδρὶ σώσαντος θεοῦ
(604)  Κλυταιμήστρα: πύλας ἀνοῖξαι;—ταῦτʼ ἀπάγγειλον πόσει·
(605)  Κλυταιμήστρα: ἥκειν ὅπως τάχιστʼ ἐράσμιον πόλει·
(606)  Κλυταιμήστρα: γυναῖκα πιστὴν δʼ ἐν δόμοις εὕροι μολὼν
(607)  Κλυταιμήστρα: οἵαν περ οὖν ἔλειπε, δωμάτων κύνα
(608)  Κλυταιμήστρα: ἐσθλὴν ἐκείνῳ, πολεμίαν τοῖς δύσφροσιν,
(609)  Κλυταιμήστρα: καὶ τἄλλʼ ὁμοίαν πάντα, σημαντήριον
(610)  Κλυταιμήστρα: οὐδὲν διαφθείρασαν ἐν μήκει χρόνου.
(611)  Κλυταιμήστρα: οὐδʼ οἶδα τέρψιν οὐδʼ ἐπίψογον φάτιν
(612)  Κλυταιμήστρα: ἄλλου πρὸς ἀνδρὸς μᾶλλον ἢ χαλκοῦ βαφάς.
(613)  Κῆρυξ: τοιόσδʼ ὁ κόμπος τῆς ἀληθείας γέμων
(614)  Κῆρυξ: οὐκ αἰσχρὸς ὡς γυναικὶ γενναίᾳ λακεῖν.
(615)  Χορός: αὕτη μὲν οὕτως εἶπε μανθάνοντί σοι
(616)  Χορός: τοροῖσιν ἑρμηνεῦσιν εὐπρεπῶς λόγον.
(617)  Χορός: σὺ δʼ εἰπέ, κῆρυξ, Μενέλεων δὲ πεύθομαι.
(618)  Χορός: εἰ νόστιμός τε καὶ σεσωσμένος πάλιν
(619)  Χορός: ἥκει σὺν ὑμῖν, τῆσδε γῆς φίλον κράτος.
(620)  Κῆρυξ: οὐκ ἔσθʼ ὅπως λέξαιμι τὰ ψευδῆ καλὰ
(621)  Κῆρυξ: ἐς τὸν πολὺν φίλοισι καρποῦσθαι χρόνον.
(622)  Χορός: πῶς δῆτʼ ἂν εἰπὼν κεδνὰ τἀληθῆ τύχοις;
(623)  Χορός: σχισθέντα δʼ οὐκ εὔκρυπτα γίγνεται τάδε.
(624)  Κῆρυξ: ἁνὴρ ἄφαντος ἐξ Ἀχαιικοῦ στρατοῦ,
(625)  Κῆρυξ: αὐτός τε καὶ τὸ πλοῖον. οὐ ψευδῆ λέγω.
(626)  Χορός: πότερον ἀναχθεὶς ἐμφανῶς ἐξ Ἰλίου,
(627)  Χορός: ἢ χεῖμα, κοινὸν ἄχθος, ἥρπασε στρατοῦ;
(628)  Κῆρυξ: ἔκυρσας ὥστε τοξότης ἄκρος σκοποῦ·
(629)  Κῆρυξ: μακρὸν δὲ πῆμα συντόμως ἐφημίσω.
(630)  Χορός: πότερα γὰρ αὐτοῦ ζῶντος ἢ τεθνηκότος
(631)  Χορός: φάτις πρὸς ἄλλων ναυτίλων ἐκλῄζετο;
(632)  Κῆρυξ: οὐκ οἶδεν οὐδεὶς ὥστʼ ἀπαγγεῖλαι τορῶς,
(633)  Κῆρυξ: πλὴν τοῦ τρέφοντος Ἡλίου χθονὸς φύσιν.
(634)  Χορός: πῶς γὰρ λέγεις χειμῶνα ναυτικῷ στρατῷ
(635)  Χορός: ἐλθεῖν τελευτῆσαί τε δαιμόνων κότῳ;
(636)  Κῆρυξ: εὔφημον ἦμαρ οὐ πρέπει κακαγγέλῳ
(637)  Κῆρυξ: γλώσσῃ μιαίνειν· χωρὶς ἡ τιμὴ θεῶν.
(638)  Κῆρυξ: ὅταν δʼ ἀπευκτὰ πήματʼ ἄγγελος πόλει
(639)  Κῆρυξ: στυγνῷ προσώπῳ πτωσίμου στρατοῦ φέρῃ,
(640)  Κῆρυξ: πόλει μὲν ἕλκος ἓν τὸ δήμιον τυχεῖν,
(641)  Κῆρυξ: πολλοὺς δὲ πολλῶν ἐξαγισθέντας δόμων
(642)  Κῆρυξ: ἄνδρας διπλῇ μάστιγι, τὴν Ἄρης φιλεῖ,
(643)  Κῆρυξ: δίλογχον ἄτην, φοινίαν ξυνωρίδα·
(644)  Κῆρυξ: τοιῶνδε μέντοι πημάτων σεσαγμένον
(645)  Κῆρυξ: πρέπει λέγειν παιᾶνα τόνδʼ Ἐρινύων.
(646)  Κῆρυξ: σωτηρίων δὲ πραγμάτων εὐάγγελον
(647)  Κῆρυξ: ἥκοντα πρὸς χαίρουσαν εὐεστοῖ πόλιν,
(648)  Κῆρυξ: πῶς κεδνὰ τοῖς κακοῖσι συμμείξω, λέγων
(649)  Κῆρυξ: χειμῶνʼ Ἀχαιοῖς οὐκ ἀμήνιτον θεῶν;
(650)  Κῆρυξ: ξυνώμοσαν γάρ, ὄντες ἔχθιστοι τὸ πρίν,
(651)  Κῆρυξ: πῦρ καὶ θάλασσα, καὶ τὰ πίστʼ ἐδειξάτην
(652)  Κῆρυξ: φθείροντε τὸν δύστηνον Ἀργείων στρατόν.
(653)  Κῆρυξ: ἐν νυκτὶ δυσκύμαντα δʼ ὠρώρει κακά.
(654)  Κῆρυξ: ναῦς γὰρ πρὸς ἀλλήλαισι Θρῄκιαι πνοαὶ
(655)  Κῆρυξ: ἤρεικον· αἱ δὲ κεροτυπούμεναι βίᾳ
(656)  Κῆρυξ: χειμῶνι τυφῶ σὺν ζάλῃ τʼ ὀμβροκτύπῳ
(657)  Κῆρυξ: ᾤχοντʼ ἄφαντοι ποιμένος κακοῦ στρόβῳ.
(658)  Κῆρυξ: ἐπεὶ δʼ ἀνῆλθε λαμπρὸν ἡλίου φάος,
(659)  Κῆρυξ: ὁρῶμεν ἀνθοῦν πέλαγος Αἰγαῖον νεκροῖς
(660)  Κῆρυξ: ἀνδρῶν Ἀχαιῶν ναυτικοῖς τʼ ἐρειπίοις.
(661)  Κῆρυξ: ἡμᾶς γε μὲν δὴ ναῦν τʼ ἀκήρατον σκάφος
(662)  Κῆρυξ: ἤτοι τις ἐξέκλεψεν ἢ ʼξῃτήσατο
(663)  Κῆρυξ: θεός τις, οὐκ ἄνθρωπος, οἴακος θιγών.
(664)  Κῆρυξ: τύχη δὲ σωτὴρ ναῦν θέλουσʼ ἐφέζετο,
(665)  Κῆρυξ: ὡς μήτʼ ἐν ὅρμῳ κύματος ζάλην ἔχειν
(666)  Κῆρυξ: μήτʼ ἐξοκεῖλαι πρὸς κραταίλεων χθόνα.
(667)  Κῆρυξ: ἔπειτα δʼ Ἅιδην πόντιον πεφευγότες,
(668)  Κῆρυξ: λευκὸν κατʼ ἦμαρ, οὐ πεποιθότες τύχῃ,
(669)  Κῆρυξ: ἐβουκολοῦμεν φροντίσιν νέον πάθος,
(670)  Κῆρυξ: στρατοῦ καμόντος καὶ κακῶς σποδουμένου.
(671)  Κῆρυξ: καὶ νῦν ἐκείνων εἴ τίς ἐστιν ἐμπνέων,
(672)  Κῆρυξ: λέγουσιν ἡμᾶς ὡς ὀλωλότας, τί μή;
(673)  Κῆρυξ: ἡμεῖς τʼ ἐκείνους ταὔτʼ ἔχειν δοξάζομεν.
(674)  Κῆρυξ: γένοιτο δʼ ὡς ἄριστα. Μενέλεων γὰρ οὖν
(675)  Κῆρυξ: πρῶτόν τε καὶ μάλιστα προσδόκα μολεῖν.
(676)  Κῆρυξ: εἰ γοῦν τις ἀκτὶς ἡλίου νιν ἱστορεῖ
(677)  Κῆρυξ: καὶ ζῶντα καὶ βλέποντα, μηχαναῖς Διός,
(678)  Κῆρυξ: οὔπω θέλοντος ἐξαναλῶσαι γένος,
(679)  Κῆρυξ: ἐλπίς τις αὐτὸν πρὸς δόμους ἥξειν πάλιν.
(680)  Κῆρυξ: τοσαῦτʼ ἀκούσας ἴσθι τἀληθῆ κλύων.
(681y) === Chor ===
(681x) == Strophe 1 ==
(681)  Χορός: τίς ποτʼ ὠνόμαζεν ὧδʼ
(682)  Χορός: ἐς τὸ πᾶν ἐτητύμως—
(683)  Χορός: μή τις ὅντινʼ οὐχ ὁρῶμεν προνοί‖αισι
(684)  Χορός: τοῦ πεπρωμένου
(685)  Χορός: γλῶσσαν ἐν τύχᾳ νέμων;—
(686)  Χορός: τὰν δορίγαμβρον ἀμφινει‖κῆ
(687)  Χορός: θʼ Ἑλέναν; ἐπεὶ πρεπόντως
(688)  Χορός: ἑλένας, ἕλανδρος, ἑλέ‖πτολις,
(690)  Χορός: ἐκ τῶν ἁβροτίμων
(691)  Χορός: προκαλυμμάτων ἔπλευσε
(692)  Χορός: ζεφύρου γίγαντος αὔρᾳ,
(693)  Χορός: πολύανδροί τε φεράσπιδες κυναγοὶ
(695)  Χορός: κατʼ ἴχνος πλατᾶν ἄφαντον
(696)  Χορός: κελσάντων Σιμόεντος ἀ‖κτὰς
(697)  Χορός: ἐπʼ ἀεξιφύλλους
(698)  Χορός: διʼ ἔριν αἱματόεσσαν.
(699x) == Antistrophe 1 ==
(699)  Χορός: Ἰλίῳ δὲ κῆδος ὀρθ‖ώνυμον
(700)  Χορός: τελεσσίφρων
(701)  Χορός: μῆνις ἤλασεν, τραπέζας ἀτί‖μωσιν
(702)  Χορός: ὑστέρῳ χρόνῳ
(703)  Χορός: καὶ ξυνεστίου Διὸς
(704)  Χορός: πρασσομένα τὸ νυμφότι‖μον
(706)  Χορός: μέλος ἐκφάτως τίοντας,
(707)  Χορός: ὑμέναιον, ὃς τότʼ ἐπέρ‖ρεπεν
(708)  Χορός: γαμβροῖσιν ἀείδειν·
(709)  Χορός: μεταμανθάνουσα δʼ ὕμνον
(710)  Χορός: Πριάμου πόλις γεραιὰ
(711)  Χορός: πολύθρηνον μέγα που στένει κικλήσκου‖σα
(712)  Χορός: Πάριν τὸν αἰνόλεκτρον,
(713)  Χορός: παμπορθῆ πολύθρηνον
(714)  Χορός: αἰῶνα διαὶ πολιτᾶν
(715)  Χορός: μέλεον αἷμʼ ἀνατλᾶσα.
(716x) == Strophe 2 ==
(716)  Χορός: ἔθρεψεν δὲ λέοντος ἶ‖νιν
(717)  Χορός: δόμοις ἀγάλακτον οὕ‖τως
(718)  Χορός: ἀνὴρ φιλόμαστον,
(720)  Χορός: ἐν βιότου προτελείοις
(721)  Χορός: ἅμερον, εὐφιλόπαιδα
(722)  Χορός: καὶ γεραροῖς ἐπίχαρτον.
(723)  Χορός: πολέα δʼ ἔσχʼ ἐν ἀγκάλαις
(724)  Χορός: νεοτρόφου τέκνου δίκαν,
(725)  Χορός: φαιδρωπὸς ποτὶ χεῖρα σαί‖νων
(726)  Χορός: τε γαστρὸς ἀνάγκαις.
(727x) == Antistrophe 2 ==
(727)  Χορός: χρονισθεὶς δʼ ἀπέδειξεν ἦ‖θος
(728)  Χορός: τὸ πρὸς τοκέων· χάριν
(729)  Χορός: γὰρ τροφεῦσιν ἀμείβων
(730)  Χορός: μηλοφόνοισιν ἐν ἄταις
(731)  Χορός: δαῖτʼ ἀκέλευστος ἔτευξεν·
(732)  Χορός: αἵματι δʼ οἶκος ἐφύρθη,
(733)  Χορός: ἄμαχον ἄλγος οἰκέταις
(734)  Χορός: μέγα σίνος πολυκτόνον.
(735)  Χορός: ἐκ θεοῦ δʼ ἱερεύς τις ἄ‖τας
(736)  Χορός: δόμοις προσεθρέφθη.
(737x) == Strophe 3 ==
(737)  Χορός: πάραυτα δʼ ἐλθεῖν ἐς Ἰλίου πόλιν
(738)  Χορός: λέγοιμʼ ἂν φρόνημα μὲν
(739)  Χορός: νηνέμου γαλάνας,
(740)  Χορός: ἀκασκαῖον δʼ ἄγαλμα πλούτου,
(741)  Χορός: μαλθακὸν ὀμμάτων βέλος,
(742)  Χορός: δηξίθυμον ἔρωτος ἄνθος.
(743)  Χορός: παρακλίνασʼ ἐπέκρανεν
(745)  Χορός: δὲ γάμου πικρὰς τελευτάς,
(746)  Χορός: δύσεδρος καὶ δυσόμιλος
(747)  Χορός: συμένα Πριαμίδαισιν,
(748)  Χορός: πομπᾷ Διὸς ξενίου,
(749)  Χορός: νυμφόκλαυτος Ἐρινύς.
(750x) == Antistrophe 3 ==
(750)  Χορός: παλαίφατος δʼ ἐν βροτοῖς γέρων λόγος
(751)  Χορός: τέτυκται, μέγαν τελε‖σθέντα
(752)  Χορός: φωτὸς ὄλβον
(753)  Χορός: τεκνοῦσθαι μηδʼ ἄπαιδα θνῄσκειν,
(755)  Χορός: ἐκ δʼ ἀγαθᾶς τύχας γένει
(756)  Χορός: βλαστάνειν ἀκόρεστον οἰζύν.
(757)  Χορός: δίχα δʼ ἄλλων μονόφρων εἰ‖μί·
(758)  Χορός: τὸ δυσσεβὲς γὰρ ἔργον
(759)  Χορός: μετὰ μὲν πλείονα τίκτει,
(760)  Χορός: σφετέρᾳ δʼ εἰκότα γέννᾳ.
(761)  Χορός: οἴκων δʼ ἄρʼ εὐθυδίκων
(762)  Χορός: καλλίπαις πότμος αἰεί.
(763x) == Strophe 4 ==
(763)  Χορός: φιλεῖ δὲ τίκτειν Ὕβρις
(764)  Χορός: μὲν παλαιὰ νεά‖ζουσαν
(765)  Χορός: ἐν κακοῖς βροτῶν
(766)  Χορός: ὕβριν τότʼ ἢ τόθʼ, ὅτε τὸ κύρ‖ιον
(767)  Χορός: μόλῃ φάος τόκου,
(768)  Χορός: δαίμονά τε τὰν ἄμαχον ἀπόλεμ‖ον,
(769)  Χορός: ἀνίερον Θράσος, μελαί‖νας
(770)  Χορός: μελάθροισιν Ἄτας,
(771)  Χορός: εἰδομένας τοκεῦσιν.
(772x) == Antistrophe 4 ==
(772)  Χορός: Δίκα δὲ λάμπει μὲν ἐν
(773)  Χορός: δυσκάπνοις δώμασιν,
(775)  Χορός: τὸν δʼ ἐναίσιμον τίει βίον.
(776)  Χορός: τὰ χρυσόπαστα δʼ ἔδεθλα σὺν
(777)  Χορός: πίνῳ χερῶν παλιντρόποις
(778)  Χορός: ὄμμασι λιποῦσʼ, ὅσια προσέμολ‖ε,
(779)  Χορός: δύναμιν οὐ σέβουσα πλού‖του
(780)  Χορός: παράσημον αἴνῳ·
(781)  Χορός: πᾶν δʼ ἐπὶ τέρμα νωμᾷ.
(782y) === Episode ===
(782x) == Anapäste ==
(782)  Χορός: ἄγε δή, βασιλεῦ, Τροίας πτολίπορθʼ,
(783)  Χορός: Ἀτρέως γένεθλον,
(785)  Χορός: πῶς σε προσείπω; πῶς σε σεβίζω
(786)  Χορός: μήθʼ ὑπεράρας μήθʼ ὑποκάμψας
(787)  Χορός: καιρὸν χάριτος;
(788)  Χορός: πολλοὶ δὲ βροτῶν τὸ δοκεῖν εἶναι
(789)  Χορός: προτίουσι δίκην παραβάντες.
(790)  Χορός: τῷ δυσπραγοῦντι δʼ ἐπιστενάχειν
(791)  Χορός: πᾶς τις ἕτοιμος· δῆγμα δὲ λύπης
(792)  Χορός: οὐδὲν ἐφʼ ἧπαρ προσικνεῖται·
(793)  Χορός: καὶ ξυγχαίρουσιν ὁμοιοπρεπεῖς
(794)  Χορός: ἀγέλαστα πρόσωπα βιαζόμενοι.
(795)  Χορός: ὅστις δʼ ἀγαθὸς προβατογνώμων,
(796)  Χορός: οὐκ ἔστι λαθεῖν ὄμματα φωτός,
(797)  Χορός: τὰ δοκοῦντʼ εὔφρονος ἐκ διανοίας
(798)  Χορός: ὑδαρεῖ σαίνειν φιλότητι.
(799)  Χορός: σὺ δέ μοι τότε μὲν στέλλων στρατιὰν
(800)  Χορός: Ἑλένης ἕνεκʼ, οὐ γάρ σʼ ἐπικεύσω,
(801)  Χορός: κάρτʼ ἀπομούσως ἦσθα γεγραμμένος,
(802)  Χορός: οὐδʼ εὖ πραπίδων οἴακα νέμων
(803)  Χορός: θράσος ἐκ θυσιῶν
(804)  Χορός: ἀνδράσι θνῄσκουσι κομίζων.
(805)  Χορός: νῦν δʼ οὐκ ἀπʼ ἄκρας φρενὸς οὐδʼ ἀφίλως
(806)  Χορός: [[Zeile Lost]]
(807)  Χορός: εὔφρων πόνος εὖ τελέσασιν.
(808)  Χορός: γνώσῃ δὲ χρόνῳ διαπευθόμενος
(809)  Χορός: τόν τε δικαίως καὶ τὸν ἀκαίρως πόλιν οἰκουροῦντα πολιτῶν.
(810)  Ἀγαμέμνων: πρῶτον μὲν Ἄργος καὶ θεοὺς ἐγχωρίους
(811)  Ἀγαμέμνων: δίκη προσειπεῖν, τοὺς ἐμοὶ μεταιτίους
(812)  Ἀγαμέμνων: νόστου δικαίων θʼ ὧν ἐπραξάμην πόλιν
(813)  Ἀγαμέμνων: Πριάμου· δίκας γὰρ οὐκ ἀπὸ γλώσσης θεοὶ
(814)  Ἀγαμέμνων: κλύοντες ἀνδροθνῆτας Ἰλίου φθορὰς
(815)  Ἀγαμέμνων: ἐς αἱματηρὸν τεῦχος οὐ διχορρόπως
(816)  Ἀγαμέμνων: ψήφους ἔθεντο· τῷ δʼ ἐναντίῳ κύτει
(817)  Ἀγαμέμνων: ἐλπὶς προσῄει χειρὸς οὐ πληρουμένῳ.
(818)  Ἀγαμέμνων: καπνῷ δʼ ἁλοῦσα νῦν ἔτʼ εὔσημος πόλις.
(819)  Ἀγαμέμνων: ἄτης θύελλαι ζῶσι· συνθνῄσκουσα δὲ
(820)  Ἀγαμέμνων: σποδὸς προπέμπει πίονας πλούτου πνοάς.
(821)  Ἀγαμέμνων: τούτων θεοῖσι χρὴ πολύμνηστον χάριν
(822)  Ἀγαμέμνων: τίνειν, ἐπείπερ καὶ πάγας ὑπερκότους
(823)  Ἀγαμέμνων: ἐφραξάμεσθα καὶ γυναικὸς οὕνεκα
(824)  Ἀγαμέμνων: πόλιν διημάθυνεν Ἀργεῖον δάκος,
(825)  Ἀγαμέμνων: ἵππου νεοσσός, ἀσπιδηφόρος λεώς,
(826)  Ἀγαμέμνων: πήδημʼ ὀρούσας ἀμφὶ Πλειάδων δύσιν·
(827)  Ἀγαμέμνων: ὑπερθορὼν δὲ πύργον ὠμηστὴς λέων
(828)  Ἀγαμέμνων: ἄδην ἔλειξεν αἵματος τυραννικοῦ.
(829)  Ἀγαμέμνων: θεοῖς μὲν ἐξέτεινα φροίμιον τόδε·
(830)  Ἀγαμέμνων: τὰ δʼ ἐς τὸ σὸν φρόνημα, μέμνημαι κλύων,
(831)  Ἀγαμέμνων: καὶ φημὶ ταὐτὰ καὶ συνήγορόν μʼ ἔχεις.
(832)  Ἀγαμέμνων: παύροις γὰρ ἀνδρῶν ἐστι συγγενὲς τόδε,
(833)  Ἀγαμέμνων: φίλον τὸν εὐτυχοῦντʼ ἄνευ φθόνου σέβειν.
(834)  Ἀγαμέμνων: δύσφρων γὰρ ἰὸς καρδίαν προσήμενος
(835)  Ἀγαμέμνων: ἄχθος διπλοίζει τῷ πεπαμένῳ νόσον,
(836)  Ἀγαμέμνων: τοῖς τʼ αὐτὸς αὑτοῦ πήμασιν βαρύνεται
(837)  Ἀγαμέμνων: καὶ τὸν θυραῖον ὄλβον εἰσορῶν στένει.
(838)  Ἀγαμέμνων: εἰδὼς λέγοιμʼ ἄν, εὖ γὰρ ἐξεπίσταμαι
(839)  Ἀγαμέμνων: ὁμιλίας κάτοπτρον, εἴδωλον σκιᾶς
(840)  Ἀγαμέμνων: δοκοῦντας εἶναι κάρτα πρευμενεῖς ἐμοί.
(841)  Ἀγαμέμνων: μόνος δʼ Ὀδυσσεύς, ὅσπερ οὐχ ἑκὼν ἔπλει,
(842)  Ἀγαμέμνων: ζευχθεὶς ἕτοιμος ἦν ἐμοὶ σειραφόρος·
(843)  Ἀγαμέμνων: εἴτʼ οὖν θανόντος εἴτε καὶ ζῶντος πέρι λέγω.
(844)  Ἀγαμέμνων: τὰ δʼ ἄλλα πρὸς πόλιν τε καὶ θεοὺς
(845)  Ἀγαμέμνων: κοινοὺς ἀγῶνας θέντες ἐν πανηγύρει
(846)  Ἀγαμέμνων: βουλευσόμεσθα. καὶ τὸ μὲν καλῶς ἔχον
(847)  Ἀγαμέμνων: ὅπως χρονίζον εὖ μενεῖ βουλευτέον·
(848)  Ἀγαμέμνων: ὅτῳ δὲ καὶ δεῖ φαρμάκων παιωνίων,
(849)  Ἀγαμέμνων: ἤτοι κέαντες ἢ τεμόντες εὐφρόνως
(850)  Ἀγαμέμνων: πειρασόμεσθα πῆμʼ ἀποστρέψαι νόσου.
(851)  Ἀγαμέμνων: νῦν δʼ ἐς μέλαθρα καὶ δόμους ἐφεστίους
(852)  Ἀγαμέμνων: ἐλθὼν θεοῖσι πρῶτα δεξιώσομαι,
(853)  Ἀγαμέμνων: οἵπερ πρόσω πέμψαντες ἤγαγον πάλιν.
(854)  Ἀγαμέμνων: νίκη δʼ ἐπείπερ ἕσπετʼ, ἐμπέδως μένοι.
(855)  Κλυταιμήστρα: ἄνδρες πολῖται, πρέσβος Ἀργείων τόδε,
(856)  Κλυταιμήστρα: οὐκ αἰσχυνοῦμαι τοὺς φιλάνορας τρόπους
(857)  Κλυταιμήστρα: λέξαι πρὸς ὑμᾶς· ἐν χρόνῳ δʼ ἀποφθίνει
(858)  Κλυταιμήστρα: τὸ τάρβος ἀνθρώποισιν. οὐκ ἄλλων πάρα
(859)  Κλυταιμήστρα: μαθοῦσʼ, ἐμαυτῆς δύσφορον λέξω βίον
(860)  Κλυταιμήστρα: τοσόνδʼ ὅσον περ οὗτος ἦν ὑπʼ Ἰλίῳ.
(861)  Κλυταιμήστρα: τὸ μὲν γυναῖκα πρῶτον ἄρσενος δίχα
(862)  Κλυταιμήστρα: ἧσθαι δόμοις ἔρημον ἔκπαγλον κακόν,
(863)  Κλυταιμήστρα: πολλὰς κλύουσαν κληδόνας παλιγκότους·
(864)  Κλυταιμήστρα: καὶ τὸν μὲν ἥκειν, τὸν δʼ ἐπεσφέρειν κακοῦ
(865)  Κλυταιμήστρα: κάκιον ἄλλο πῆμα, λάσκοντας δόμοις.
(866)  Κλυταιμήστρα: καὶ τραυμάτων μὲν εἰ τόσων ἐτύγχανεν
(867)  Κλυταιμήστρα: ἀνὴρ ὅδʼ, ὡς πρὸς οἶκον ὠχετεύετο
(868)  Κλυταιμήστρα: φάτις, τέτρηται δικτύου πλέον λέγειν.
(869)  Κλυταιμήστρα: εἰ δʼ ἦν τεθνηκώς, ὡς ἐπλήθυον λόγοι,
(870)  Κλυταιμήστρα: τρισώματός τἂν Γηρυὼν ὁ δεύτερος
(871)  Κλυταιμήστρα: πολλὴν ἄνωθεν, τὴν κάτω γὰρ οὐ λέγω,
(872)  Κλυταιμήστρα: χθονὸς τρίμοιρον χλαῖναν ἐξηύχει λαβεῖν,
(873)  Κλυταιμήστρα: ἅπαξ ἑκάστῳ κατθανὼν μορφώματι.
(874)  Κλυταιμήστρα: τοιῶνδʼ ἕκατι κληδόνων παλιγκότων
(875)  Κλυταιμήστρα: πολλὰς ἄνωθεν ἀρτάνας ἐμῆς δέρης
(876)  Κλυταιμήστρα: ἔλυσαν ἄλλοι πρὸς βίαν λελημμένης.
(877)  Κλυταιμήστρα: ἐκ τῶνδέ τοι παῖς ἐνθάδʼ οὐ παραστατεῖ,
(878)  Κλυταιμήστρα: ἐμῶν τε καὶ σῶν κύριος πιστωμάτων,
(879)  Κλυταιμήστρα: ὡς χρῆν, Ὀρέστης· μηδὲ θαυμάσῃς τόδε.
(880)  Κλυταιμήστρα: τρέφει γὰρ αὐτὸν εὐμενὴς δορύξενος
(881)  Κλυταιμήστρα: Στρόφιος ὁ Φωκεύς, ἀμφίλεκτα πήματα
(882)  Κλυταιμήστρα: ἐμοὶ προφωνῶν, τόν θʼ ὑπʼ Ἰλίῳ σέθεν
(883)  Κλυταιμήστρα: κίνδυνον, εἴ τε δημόθρους ἀναρχία
(884)  Κλυταιμήστρα: βουλὴν καταρρίψειεν, ὥστε σύγγονον
(885)  Κλυταιμήστρα: βροτοῖσι τὸν πεσόντα λακτίσαι πλέον.
(886)  Κλυταιμήστρα: τοιάδε μέντοι σκῆψις οὐ δόλον φέρει.
(887)  Κλυταιμήστρα: ἔμοιγε μὲν δὴ κλαυμάτων ἐπίσσυτοι
(888)  Κλυταιμήστρα: πηγαὶ κατεσβήκασιν, οὐδʼ ἔνι σταγών.
(889)  Κλυταιμήστρα: ἐν ὀψικοίτοις δʼ ὄμμασιν βλάβας ἔχω
(890)  Κλυταιμήστρα: τὰς ἀμφί σοι κλαίουσα λαμπτηρουχίας
(891)  Κλυταιμήστρα: ἀτημελήτους αἰέν. ἐν δʼ ὀνείρασιν
(892)  Κλυταιμήστρα: λεπταῖς ὑπαὶ κώνωπος ἐξηγειρόμην
(893)  Κλυταιμήστρα: ῥιπαῖσι θωύσσοντος, ἀμφί σοι πάθη
(894)  Κλυταιμήστρα: ὁρῶσα πλείω τοῦ ξυνεύδοντος χρόνου.
(895)  Κλυταιμήστρα: νῦν ταῦτα πάντα τλᾶσʼ ἀπενθήτῳ φρενὶ
(896)  Κλυταιμήστρα: λέγοιμʼ ἂν ἄνδρα τόνδε τῶν σταθμῶν κύνα,
(897)  Κλυταιμήστρα: σωτῆρα ναὸς πρότονον, ὑψηλῆς στέγης
(898)  Κλυταιμήστρα: στῦλον ποδήρη, μονογενὲς τέκνον πατρί,
(899)  Κλυταιμήστρα: καὶ γῆν φανεῖσαν ναυτίλοις παρʼ ἐλπίδα,
(900)  Κλυταιμήστρα: κάλλιστον ἦμαρ εἰσιδεῖν ἐκ χείματος,
(901)  Κλυταιμήστρα: ὁδοιπόρῳ διψῶντι πηγαῖον ῥέος·
(902)  Κλυταιμήστρα: τερπνὸν δὲ τἀναγκαῖον ἐκφυγεῖν ἅπαν.
(903)  Κλυταιμήστρα: τοιοῖσδέ τοί νιν ἀξιῶ προσφθέγμασιν.
(904)  Κλυταιμήστρα: φθόνος δʼ ἀπέστω· πολλὰ γὰρ τὰ πρὶν κακὰ
(905)  Κλυταιμήστρα: ἠνειχόμεσθα. νῦν δέ μοι, φίλον κάρα,
(906)  Κλυταιμήστρα: ἔκβαινʼ ἀπήνης τῆσδε, μὴ χαμαὶ τιθεὶς
(907)  Κλυταιμήστρα: τὸν σὸν πόδʼ, ὦναξ, Ἰλίου πορθήτορα.
(908)  Κλυταιμήστρα: δμῳαί, τί μέλλεθʼ, αἷς ἐπέσταλται τέλος
(909)  Κλυταιμήστρα: πέδον κελεύθου στρωννύναι πετάσμασιν;
(910)  Κλυταιμήστρα: εὐθὺς γενέσθω πορφυρόστρωτος πόρος
(911)  Κλυταιμήστρα: ἐς δῶμʼ ἄελπτον ὡς ἂν ἡγῆται δίκη.
(912)  Κλυταιμήστρα: τὰ δʼ ἄλλα φροντὶς οὐχ ὕπνῳ νικωμένη
(913)  Κλυταιμήστρα: θήσει δικαίως σὺν θεοῖς εἱμαρμένα.
(914)  Ἀγαμέμνων: Λήδας γένεθλον, δωμάτων ἐμῶν φύλαξ,
(915)  Ἀγαμέμνων: ἀπουσίᾳ μὲν εἶπας εἰκότως ἐμῇ·
(916)  Ἀγαμέμνων: μακρὰν γὰρ ἐξέτεινας· ἀλλʼ ἐναισίμως
(917)  Ἀγαμέμνων: αἰνεῖν, παρʼ ἄλλων χρὴ τόδʼ ἔρχεσθαι γέρας·
(918)  Ἀγαμέμνων: καὶ τἄλλα μὴ γυναικὸς ἐν τρόποις ἐμὲ
(919)  Ἀγαμέμνων: ἅβρυνε, μηδὲ βαρβάρου φωτὸς δίκην
(920)  Ἀγαμέμνων: χαμαιπετὲς βόαμα προσχάνῃς ἐμοί,
(921)  Ἀγαμέμνων: μηδʼ εἵμασι στρώσασʼ ἐπίφθονον πόρον
(922)  Ἀγαμέμνων: τίθει· θεούς τοι τοῖσδε τιμαλφεῖν χρεών·
(923)  Ἀγαμέμνων: ἐν ποικίλοις δὲ θνητὸν ὄντα κάλλεσιν
(924)  Ἀγαμέμνων: βαίνειν ἐμοὶ μὲν οὐδαμῶς ἄνευ φόβου.
(925)  Ἀγαμέμνων: λέγω κατʼ ἄνδρα, μὴ θεόν, σέβειν ἐμέ.
(926)  Ἀγαμέμνων: χωρὶς ποδοψήστρων τε καὶ τῶν ποικίλων
(927)  Ἀγαμέμνων: κληδὼν ἀυτεῖ· καὶ τὸ μὴ κακῶς φρονεῖν
(928)  Ἀγαμέμνων: θεοῦ μέγιστον δῶρον. ὀλβίσαι δὲ χρὴ
(929)  Ἀγαμέμνων: βίον τελευτήσαντʼ ἐν εὐεστοῖ φίλῃ.
(930)  Ἀγαμέμνων: εἰ πάντα δʼ ὣς πράσσοιμʼ ἄν, εὐθαρσὴς ἐγώ.
(931)  Κλυταιμήστρα: καὶ μὴν τόδʼ εἰπὲ μὴ παρὰ γνώμην ἐμοί.
(932)  Ἀγαμέμνων: γνώμην μὲν ἴσθι μὴ διαφθεροῦντʼ ἐμέ.
(933)  Κλυταιμήστρα: ηὔξω θεοῖς δείσας ἂν ὧδʼ ἔρδειν τάδε.
(934)  Ἀγαμέμνων: εἴπερ τις, εἰδώς γʼ εὖ τόδʼ ἐξεῖπον τέλος.
(935)  Κλυταιμήστρα: τί δʼ ἂν δοκεῖ σοι Πρίαμος, εἰ τάδʼ ἤνυσεν;
(936)  Ἀγαμέμνων: ἐν ποικίλοις ἂν κάρτα μοι βῆναι δοκεῖ.
(937)  Κλυταιμήστρα: μή νυν τὸν ἀνθρώπειον αἰδεσθῇς ψόγον.
(938)  Ἀγαμέμνων: φήμη γε μέντοι δημόθρους μέγα σθένει.
(939)  Κλυταιμήστρα: ὁ δʼ ἀφθόνητός γʼ οὐκ ἐπίζηλος πέλει.
(940)  Ἀγαμέμνων: οὔτοι γυναικός ἐστιν ἱμείρειν μάχης.
(941)  Κλυταιμήστρα: τοῖς δʼ ὀλβίοις γε καὶ τὸ νικᾶσθαι πρέπει.
(942)  Ἀγαμέμνων: ἦ καὶ σὺ νίκην τήνδε δήριος τίεις;
(943)  Κλυταιμήστρα: πιθοῦ· κράτος μέντοι πάρες γʼ ἑκὼν ἐμοί.
(944)  Ἀγαμέμνων: ἀλλʼ εἰ δοκεῖ σοι ταῦθʼ, ὑπαί τις ἀρβύλας
(945)  Ἀγαμέμνων: λύοι τάχος, πρόδουλον ἔμβασιν ποδός.
(946)  Ἀγαμέμνων: καὶ τοῖσδέ μʼ ἐμβαίνονθʼ ἁλουργέσιν θεῶν
(947)  Ἀγαμέμνων: μή τις πρόσωθεν ὄμματος βάλοι φθόνος.
(948)  Ἀγαμέμνων: πολλὴ γὰρ αἰδὼς δωματοφθορεῖν ποσὶν
(949)  Ἀγαμέμνων: φθείροντα πλοῦτον ἀργυρωνήτους θʼ ὑφάς.
(950)  Ἀγαμέμνων: τούτων μὲν οὕτω· τὴν ξένην δὲ πρευμενῶς
(951)  Ἀγαμέμνων: τήνδʼ ἐσκόμιζε· τὸν κρατοῦντα μαλθακῶς
(952)  Ἀγαμέμνων: θεὸς πρόσωθεν εὐμενῶς προσδέρκεται.
(953)  Ἀγαμέμνων: ἑκὼν γὰρ οὐδεὶς δουλίῳ χρῆται ζυγῷ.
(954)  Ἀγαμέμνων: αὕτη δὲ πολλῶν χρημάτων ἐξαίρετον
(955)  Ἀγαμέμνων: ἄνθος, στρατοῦ δώρημʼ, ἐμοὶ ξυνέσπετο.
(956)  Ἀγαμέμνων: ἐπεὶ δʼ ἀκούειν σοῦ κατέστραμμαι τάδε,
(957)  Ἀγαμέμνων: εἶμʼ ἐς δόμων μέλαθρα πορφύρας πατῶν.
(958)  Κλυταιμήστρα: ἔστιν θάλασσα, τίς δέ νιν κατασβέσει;
(959)  Κλυταιμήστρα: τρέφουσα πολλῆς πορφύρας ἰσάργυρον
(960)  Κλυταιμήστρα: κηκῖδα παγκαίνιστον, εἱμάτων βαφάς.
(961)  Κλυταιμήστρα: οἶκος δʼ ὑπάρχει τῶνδε σὺν θεοῖς ἅλις
(962)  Κλυταιμήστρα: ἔχειν· πένεσθαι δʼ οὐκ ἐπίσταται δόμος.
(963)  Κλυταιμήστρα: πολλῶν πατησμὸν δʼ εἱμάτων ἂν ηὐξάμην,
(964)  Κλυταιμήστρα: δόμοισι προυνεχθέντος ἐν χρηστηρίοις,
(965)  Κλυταιμήστρα: ψυχῆς κόμιστρα τῆσδε μηχανωμένῃ.
(966)  Κλυταιμήστρα: ῥίζης γὰρ οὔσης φυλλὰς ἵκετʼ ἐς δόμους,
(967)  Κλυταιμήστρα: σκιὰν ὑπερτείνασα σειρίου κυνός.
(968)  Κλυταιμήστρα: καὶ σοῦ μολόντος δωματῖτιν ἑστίαν,
(969)  Κλυταιμήστρα: θάλπος μὲν ἐν χειμῶνι σημαίνεις μολόν·
(970)  Κλυταιμήστρα: ὅταν δὲ τεύχῃ Ζεὺς ἀπʼ ὄμφακος πικρᾶς
(971)  Κλυταιμήστρα: οἶνον, τότʼ ἤδη ψῦχος ἐν δόμοις πέλει,
(972)  Κλυταιμήστρα: ἀνδρὸς τελείου δῶμʼ ἐπιστρωφωμένου.
(973)  Κλυταιμήστρα: Ζεῦ, Ζεῦ τέλειε, τὰς ἐμὰς εὐχὰς τέλει·
(974)  Κλυταιμήστρα: μέλοι δέ τοι σοὶ τῶν περ ἂν μέλλῃς τελεῖν.
(975y) === Chor ===
(975x) == Strophe 1 ==
(975)  Χορός: τίπτε μοι τόδʼ ἐμπέδως
(976)  Χορός: δεῖμα προστατήριον
(977)  Χορός: καρδίας τερασκόπου ποτᾶται,
(978)  Χορός: μαντιπολεῖ δʼ ἀκέλευστος ἄμισθος ἀοιδά,
(980)  Χορός: οὐδʼ ἀποπτύσαι δίκαν
(981)  Χορός: δυσκρίτων ὀνειράτων
(982)  Χορός: θάρσος εὐπειθὲς ἵ‖ζει
(983)  Χορός: φρενὸς φίλον θρόνον;
(984)  Χορός: χρόνος δʼ ἐπὶ πρυμνησίων ξυνεμβολαῖς
(985)  Χορός: ψαμμίʼ ἀκτᾶς παρή‖μησεν,
(986)  Χορός: εὖθʼ ὑπʼ Ἴλιον
(987)  Χορός: ὦρτο ναυβάτας στρατός.
(988x) == Antistrophe 1 ==
(988)  Χορός: πεύθομαι δʼ ἀπʼ ὀμμάτων
(989)  Χορός: νόστον, αὐτόμαρτυς ὤν·
(990)  Χορός: τὸν δʼ ἄνευ λύρας ὅμως ὑμνῳδεῖ
(991)  Χορός: θρῆνον Ἐρινύος αὐτοδίδακτος ἔσωθεν
(992)  Χορός: θυμός, οὐ τὸ πᾶν ἔχων
(993)  Χορός: ἐλπίδος φίλον θράσος.
(995)  Χορός: σπλάγχνα δʼ οὔτοι ματᾴ‖ζει
(996)  Χορός: πρὸς ἐνδίκοις φρεσὶν
(997)  Χορός: τελεσφόροις δίναις κυκώμενον κέαρ.
(998)  Χορός: εὔχομαι δʼ ἐξ ἐμᾶς
(999)  Χορός: ἐλπίδος ψύθη πεσεῖν
(1000)  Χορός: ἐς τὸ μὴ τελεσφόρον.
(1001x) == Strophe 2 ==
(1001)  Χορός: μάλα γέ τοι τὸ μεγάλας ὑγιείας
(1002)  Χορός: ἀκόρεστον τέρμα· νόσος γάρ
(1003)  Χορός: γείτων ὁμότοιχος ἐρείδει.
(1005)  Χορός: καὶ πότμος εὐθυπορῶν
(1006)  Χορός: [[Zeile Lost]]
(1007)  Χορός: ἀνδρὸς ἔπαισεν ἄφαντον ἕρμα.
(1008)  Χορός: καὶ πρὸ μέν τι χρημάτων
(1009)  Χορός: κτησίων ὄκνος βαλὼν
(1010)  Χορός: σφενδόνας ἀπʼ εὐμέτρου,
(1011)  Χορός: οὐκ ἔδυ πρόπας δόμος
(1012)  Χορός: πημονᾶς γέμων ἄγαν,
(1013)  Χορός: οὐδʼ ἐπόντισε σκάφος.
(1014)  Χορός: πολλά τοι δόσις ἐκ Διὸς ἀμφιλα‖φής
(1015)  Χορός: τε καὶ ἐξ ἀλόκων ἐπετειᾶν
(1016)  Χορός: νῆστιν ὤλεσεν νόσον.
(1017x) == Antistrophe 2 ==
(1017)  Χορός: τὸ δʼ ἐπὶ γᾶν πεσὸν ἅπαξ θανάσιμον
(1020)  Χορός: πρόπαρ ἀνδρὸς μέλαν αἷμα τίς ἂν
(1021)  Χορός: πάλιν ἀγκαλέσαιτʼ ἐπαείδων;
(1022)  Χορός: οὐδὲ τὸν ὀρθοδαῆ
(1023)  Χορός: τῶν φθιμένων ἀνάγειν
(1024)  Χορός: Ζεὺς ἀπέπαυσεν ἐπʼ εὐλαβείᾳ;
(1025)  Χορός: εἰ δὲ μὴ τεταγμένα
(1026)  Χορός: μοῖρα μοῖραν ἐκ θεῶν
(1027)  Χορός: εἶργε μὴ πλέον φέρειν,
(1028)  Χορός: προφθάσασα καρδία
(1029)  Χορός: γλῶσσαν ἂν τάδʼ ἐξέχει.
(1030)  Χορός: νῦν δʼ ὑπὸ σκότῳ βρέμει
(1031)  Χορός: θυμαλγής τε καὶ οὐδὲν ἐπελπομέν‖α
(1032)  Χορός: ποτὲ καίριον ἐκτολυπεύσειν
(1033)  Χορός: ζωπυρουμένας φρενός.
(1035x) === Episode ===
(1035)  Κλυταιμήστρα: εἴσω κομίζου καὶ σύ, Κασάνδραν λέγω,
(1036)  Κλυταιμήστρα: ἐπεί σʼ ἔθηκε Ζεὺς ἀμηνίτως δόμοις
(1037)  Κλυταιμήστρα: κοινωνὸν εἶναι χερνίβων, πολλῶν μέτα
(1038)  Κλυταιμήστρα: δούλων σταθεῖσαν κτησίου βωμοῦ πέλας·
(1039)  Κλυταιμήστρα: ἔκβαινʼ ἀπήνης τῆσδε, μηδʼ ὑπερφρόνει.
(1040)  Κλυταιμήστρα: καὶ παῖδα γάρ τοί φασιν Ἀλκμήνης ποτὲ
(1041)  Κλυταιμήστρα: πραθέντα τλῆναι δουλίας μάζης τυχεῖν.
(1042)  Κλυταιμήστρα: εἰ δʼ οὖν ἀνάγκη τῆσδʼ ἐπιρρέποι τύχης,
(1043)  Κλυταιμήστρα: ἀρχαιοπλούτων δεσποτῶν πολλὴ χάρις.
(1044)  Κλυταιμήστρα: οἳ δʼ οὔποτʼ ἐλπίσαντες ἤμησαν καλῶς,
(1045)  Κλυταιμήστρα: ὠμοί τε δούλοις πάντα καὶ παρὰ στάθμην.
(1046)  Κλυταιμήστρα: ἔχεις παρʼ ἡμῶν οἷά περ νομίζεται.
(1047)  Χορός: σοί τοι λέγουσα παύεται σαφῆ λόγον.
(1048)  Χορός: ἐντός δʼ ἂν οὖσα μορσίμων ἀγρευμάτων
(1049)  Χορός: πείθοιʼ ἄν, εἰ πείθοιʼ· ἀπειθοίης δʼ ἴσως.
(1050)  Κλυταιμήστρα: ἀλλʼ εἴπερ ἐστι μὴ χελιδόνος δίκην
(1051)  Κλυταιμήστρα: ἀγνῶτα φωνὴν βάρβαρον κεκτημένη,
(1052)  Κλυταιμήστρα: ἔσω φρενῶν λέγουσα πείθω νιν λόγῳ.
(1053)  Χορός: ἕπου. τὰ λῷστα τῶν παρεστώτων λέγει.
(1054)  Χορός: πιθοῦ λιποῦσα τόνδʼ ἁμαξήρη θρόνον.
(1055)  Κλυταιμήστρα: οὔτοι θυραίᾳ τῇδʼ ἐμοὶ σχολὴ πάρα
(1056)  Κλυταιμήστρα: τρίβειν· τὰ μὲν γὰρ ἑστίας μεσομφάλου
(1057)  Κλυταιμήστρα: ἕστηκεν ἤδη μῆλα πρὸς σφαγὰς πάρος,
(1058)  Κλυταιμήστρα: ὡς οὔποτʼ ἐλπίσασι τήνδʼ ἕξειν χάριν.
(1059)  Κλυταιμήστρα: σὺ δʼ εἴ τι δράσεις τῶνδε, μὴ σχολὴν τίθει.
(1060)  Κλυταιμήστρα: εἰ δʼ ἀξυνήμων οὖσα μὴ δέχῃ λόγον,
(1061)  Κλυταιμήστρα: σὺ δʼ ἀντὶ φωνῆς φράζε καρβάνῳ χερί.
(1062)  Χορός: ἑρμηνέως ἔοικεν ἡ ξένη τοροῦ
(1063)  Χορός: δεῖσθαι· τρόπος δὲ θηρὸς ὡς νεαιρέτου.
(1064)  Κλυταιμήστρα: ἦ μαίνεταί γε καὶ κακῶν κλύει φρενῶν,
(1065)  Κλυταιμήστρα: ἥτις λιποῦσα μὲν πόλιν νεαίρετον
(1066)  Κλυταιμήστρα: ἥκει, χαλινὸν δʼ οὐκ ἐπίσταται φέρειν,
(1067)  Κλυταιμήστρα: πρὶν αἱματηρὸν ἐξαφρίζεσθαι μένος.
(1068)  Κλυταιμήστρα: οὐ μὴν πλέω ῥίψασʼ ἀτιμασθήσομαι.
(1069)  Χορός: ἐγὼ δʼ, ἐποικτίρω γάρ, οὐ θυμώσομαι.
(1070)  Χορός: ἴθʼ, ὦ τάλαινα, τόνδʼ ἐρημώσασʼ ὄχον,
(1071)  Χορός: εἴκουσʼ ἀνάγκῃ τῇδε καίνισον ζυγόν.
(1072y) === Chor ===
(1072x) == Strophe 1 ==
(1072)  Κασάνδρα: ὀτοτοτοῖ πόποι δᾶ.
(1073)  Κασάνδρα: Ὦπολλον Ὦπολλον.
(1074)  Χορός: τί ταῦτʼ ἀνωτότυξας ἀμφὶ Λοξίου;
(1075)  Χορός: οὐ γὰρ τοιοῦτος ὥστε θρηνητοῦ τυχεῖν.
(1076x) == Antistrophe 1 ==
(1076)  Κασάνδρα: ὀτοτοτοῖ πόποι δᾶ.
(1077)  Κασάνδρα: Ὦπολλον Ὦπολλον.
(1078)  Χορός: ἡ δʼ αὖτε δυσφημοῦσα τὸν θεὸν καλεῖ
(1079)  Χορός: οὐδὲν προσήκοντʼ ἐν γόοις παραστατεῖν.
(1080x) == Strophe 2 ==
(1080)  Κασάνδρα: Ἄπολλον Ἄπολλον
(1081)  Κασάνδρα: ἀγυιᾶτʼ, ἀπόλλων ἐμός.
(1082)  Κασάνδρα: ἀπώλεσας γὰρ οὐ μόλις τὸ δεύτερον.
(1083)  Χορός: χρήσειν ἔοικεν ἀμφὶ τῶν αὑτῆς κακῶν.
(1084)  Χορός: μένει τὸ θεῖον δουλίᾳ περ ἐν φρενί.
(1085x) == Antistrophe 2 ==
(1085)  Κασάνδρα: Ἄπολλον Ἄπολλον
(1086)  Κασάνδρα: ἀγυιᾶτʼ, ἀπόλλων ἐμός.
(1087)  Κασάνδρα: ἆ ποῖ ποτʼ ἤγαγές με; πρὸς ποίαν στέγην;
(1088)  Χορός: πρὸς τὴν Ἀτρειδῶν· εἰ σὺ μὴ τόδʼ ἐννοεῖς,
(1089)  Χορός: ἐγὼ λέγω σοι· καὶ τάδʼ οὐκ ἐρεῖς ψύθη.
(1090x) == Strophe 3 ==
(1090)  Κασάνδρα: μισόθεον μὲν οὖν, πολλὰ συνίστορα
(1091)  Κασάνδρα: αὐτόφονα κακὰ καρατόμα,
(1092)  Κασάνδρα: ἀνδροσφαγεῖον καὶ πεδορραντήριον.
(1093)  Χορός: ἔοικεν εὔρις ἡ ξένη κυνὸς δίκην
(1094)  Χορός: εἶναι, ματεύει δʼ ὧν ἀνευρήσει φόνον.
(1095x) == Antistrophe 3 ==
(1095)  Κασάνδρα: μαρτυρίοισι γὰρ τοῖσδʼ ἐπιπείθομαι·
(1096)  Κασάνδρα: κλαιόμενα τάδε βρέφη σφαγάς,
(1097)  Κασάνδρα: ὀπτάς τε σάρκας πρὸς πατρὸς βεβρωμένας.
(1098)  Χορός: τὸ μὲν κλέος σοῦ μαντικὸν πεπυσμένοι
(1099)  Χορός: ἦμεν· προφήτας δʼ οὔτινας ματεύομεν.
(1100x) == Strophe 4 ==
(1100)  Κασάνδρα: ἰὼ πόποι, τί ποτε μήδεται;
(1101)  Κασάνδρα: τί τόδε νέον ἄχος μέγα
(1102)  Κασάνδρα: μέγʼ ἐν δόμοισι τοῖσδε μήδεται κακὸν
(1103)  Κασάνδρα: ἄφερτον φίλοισιν, δυσίατον; ἀλκὰ δʼ
(1104)  Κασάνδρα: ἑκὰς ἀποστατεῖ.
(1105)  Χορός: τούτων ἄιδρίς εἰμι τῶν μαντευμάτων.
(1106)  Χορός: ἐκεῖνα δʼ ἔγνων· πᾶσα γὰρ πόλις βοᾷ.
(1107x) == Antistrophe 4 ==
(1107)  Κασάνδρα: ἰὼ τάλαινα, τόδε γὰρ τελεῖς,
(1108)  Κασάνδρα: τὸν ὁμοδέμνιον πόσιν
(1109)  Κασάνδρα: λουτροῖσι φαιδρύνασα—πῶς φράσω τέλος;
(1110)  Κασάνδρα: τάχος γὰρ τόδʼ ἔσται· προτείνει δὲ χεὶρ ἐκ
(1111)  Κασάνδρα: χερὸς ὀρέγματα.
(1112)  Χορός: οὔπω ξυνῆκα· νῦν γὰρ ἐξ αἰνιγμάτων
(1113)  Χορός: ἐπαργέμοισι θεσφάτοις ἀμηχανῶ.
(1114x) == Strophe 5 ==
(1114)  Κασάνδρα: ἒ ἔ, παπαῖ παπαῖ, τί τόδε φαίνεται;
(1115)  Κασάνδρα: ἦ δίκτυόν τί γʼ Ἅιδου;
(1116)  Κασάνδρα: ἀλλʼ ἄρκυς ἡ ξύνευνος, ἡ ξυναιτία
(1117)  Κασάνδρα: φόνου. στάσις δʼ ἀκόρετος γένει
(1118)  Κασάνδρα: κατολολυξάτω θύματος λευσίμου.
(1119)  Χορός: ποίαν Ἐρινὺν τήνδε δώμασιν κέλῃ
(1120)  Χορός: ἐπορθιάζειν; οὔ με φαιδρύνει λόγος.
(1121)  Χορός: ἐπὶ δὲ καρδίαν ἔδραμε κροκοβαφὴς
(1122)  Χορός: σταγών, ἅτε καιρία πτώσιμος
(1123)  Χορός: ξυνανύτει βίου δύντος αὐγαῖς·
(1124)  Χορός: ταχεῖα δʼ ἄτα πέλει.
(1125x) == Antistrophe 5 ==
(1125)  Κασάνδρα: ἆ ἆ, ἰδοὺ ἰδού· ἄπεχε τῆς βοὸς
(1126)  Κασάνδρα: τὸν ταῦρον· ἐν πέπλοισι
(1127)  Κασάνδρα: μελαγκέρῳ λαβοῦσα μηχανήματι
(1128)  Κασάνδρα: τύπτει· πίτνει δʼ ἐν ἐνύδρῳ τεύχει.
(1129)  Κασάνδρα: δολοφόνου λέβητος τύχαν σοι λέγω.
(1130)  Χορός: οὐ κομπάσαιμʼ ἂν θεσφάτων γνώμων ἄκρος
(1131)  Χορός: εἶναι, κακῷ δέ τῳ προσεικάζω τάδε.
(1132)  Χορός: ἀπὸ δὲ θεσφάτων τίς ἀγαθὰ φάτις
(1133)  Χορός: βροτοῖς τέλλεται; κακῶν γὰρ διαὶ
(1134)  Χορός: πολυεπεῖς τέχναι θεσπιῳδὸν
(1135)  Χορός: φόβον φέρουσιν μαθεῖν.
(1136x) == Strophe 6 ==
(1136)  Κασάνδρα: ἰὼ ἰὼ ταλαίνας κακόποτμοι τύχαι·
(1137)  Κασάνδρα: τὸ γὰρ ἐμὸν θροῶ πάθος ἐπεγχύδαν.
(1138)  Κασάνδρα: ποῖ δή με δεῦρο τὴν τάλαιναν ἤγαγες;
(1139)  Κασάνδρα: οὐδέν ποτʼ εἰ μὴ ξυνθανουμένην. τί γάρ;
(1140)  Χορός: φρενομανής τις εἶ θεοφόρητος, ἀμ‖φὶ
(1141)  Χορός: δʼ αὑτᾶς θροεῖς
(1142)  Χορός: νόμον ἄνομον, οἷά τις ξουθὰ
(1143)  Χορός: ἀκόρετος βοᾶς, φεῦ, ταλαίναις φρεσίν
(1144)  Χορός: Ἴτυν Ἴτυν στένουσʼ ἀμφιθαλῆ κακοῖς
(1145)  Χορός: ἀηδὼν βίον.
(1146x) == Antistrophe 6 ==
(1146)  Κασάνδρα: ἰὼ ἰὼ λιγείας μόρον ἀηδόνος·
(1147)  Κασάνδρα: περέβαλον γάρ οἱ πτεροφόρον δέμας
(1148)  Κασάνδρα: θεοὶ γλυκύν τʼ αἰῶνα κλαυμάτων ἄτερ·
(1149)  Κασάνδρα: ἐμοὶ δὲ μίμνει σχισμὸς ἀμφήκει δορί.
(1150)  Χορός: πόθεν ἐπισσύτους θεοφόρους τʼ ἔχεις
(1151)  Χορός: ματαίους δύας,
(1152)  Χορός: τὰ δʼ ἐπίφοβα δυσφάτῳ κλαγγᾷ
(1153)  Χορός: μελοτυπεῖς ὁμοῦ τʼ ὀρθίοις ἐν νόμοις;
(1154)  Χορός: πόθεν ὅρους ἔχεις θεσπεσίας ὁδοῦ
(1155)  Χορός: κακορρήμονας;
(1156x) == Strophe 7 ==
(1156)  Κασάνδρα: ἰὼ γάμοι γάμοι Πάριδος ὀλέθριοι φίλων.
(1157)  Κασάνδρα: ἰὼ Σκαμάνδρου πάτριον ποτόν.
(1158)  Κασάνδρα: τότε μὲν ἀμφὶ σὰς ἀϊόνας τάλαινʼ
(1159)  Κασάνδρα: ἠνυτόμαν τροφαῖς·
(1160)  Κασάνδρα: νῦν δʼ ἀμφὶ Κωκυτόν τε κἀχερουσίους
(1161)  Κασάνδρα: ὄχθας ἔοικα θεσπιῳδήσειν τάχα.
(1162)  Χορός: τί τόδε τορὸν ἄγαν ἔπος ἐφημίσω;
(1163)  Χορός: νεόγονος ἂν ἀΐων μάθοι.
(1164)  Χορός: πέπληγμαι δʼ ὑπαὶ δάκει φοινίῳ
(1165)  Χορός: δυσαλγεῖ τύχᾳ μινυρὰ κακὰ θρεομένας,
(1166)  Χορός: θραύματʼ ἐμοὶ κλύειν.
(1167x) == Antistrophe 7 ==
(1167)  Κασάνδρα: ἰὼ πόνοι πόνοι πόλεος ὀλομένας τὸ πᾶν.
(1168)  Κασάνδρα: ἰὼ πρόπυργοι θυσίαι πατρὸς
(1169)  Κασάνδρα: πολυκανεῖς βοτῶν ποιονόμων· ἄκος δʼ
(1170)  Κασάνδρα: οὐδὲν ἐπήρκεσαν
(1171)  Κασάνδρα: τὸ μὴ πόλιν μὲν ὥσπερ οὖν ἔχει παθεῖν.
(1172)  Κασάνδρα: ἐγὼ δὲ θερμόνους τάχʼ ἐν πέδῳ βαλῶ.
(1173)  Χορός: ἑπόμενα προτέροισι τάδʼ ἐφημίσω.
(1174)  Χορός: καί τίς σε κακοφρονῶν τίθη‖σι
(1175)  Χορός: δαίμων ὑπερβαρὴς ἐμπίτνων
(1176)  Χορός: μελίζειν πάθη γοερὰ θανατοφόρα.
(1177)  Χορός: τέρμα δʼ ἀμηχανῶ.
(1178x) === Episode ===
(1178)  Κασάνδρα: καὶ μὴν ὁ χρησμὸς οὐκέτʼ ἐκ καλυμμάτων
(1179)  Κασάνδρα: ἔσται δεδορκὼς νεογάμου νύμφης δίκην·
(1180)  Κασάνδρα: λαμπρὸς δʼ ἔοικεν ἡλίου πρὸς ἀντολὰς
(1181)  Κασάνδρα: πνέων ἐσᾴξειν, ὥστε κύματος δίκην
(1182)  Κασάνδρα: κλύζειν πρὸς αὐγὰς τοῦδε πήματος πολὺ
(1183)  Κασάνδρα: μεῖζον· φρενώσω δʼ οὐκέτʼ ἐξ αἰνιγμάτων.
(1184)  Κασάνδρα: καὶ μαρτυρεῖτε συνδρόμως ἴχνος κακῶν
(1185)  Κασάνδρα: ῥινηλατούσῃ τῶν πάλαι πεπραγμένων.
(1186)  Κασάνδρα: τὴν γὰρ στέγην τήνδʼ οὔποτʼ ἐκλείπει χορὸς
(1187)  Κασάνδρα: ξύμφθογγος οὐκ εὔφωνος· οὐ γὰρ εὖ λέγει.
(1188)  Κασάνδρα: καὶ μὴν πεπωκώς γʼ, ὡς θρασύνεσθαι πλέον,
(1189)  Κασάνδρα: βρότειον αἷμα κῶμος ἐν δόμοις μένει,
(1190)  Κασάνδρα: δύσπεμπτος ἔξω, συγγόνων Ἐρινύων.
(1191)  Κασάνδρα: ὑμνοῦσι δʼ ὕμνον δώμασιν προσήμεναι
(1192)  Κασάνδρα: πρώταρχον ἄτην· ἐν μέρει δʼ ἀπέπτυσαν
(1193)  Κασάνδρα: εὐνὰς ἀδελφοῦ τῷ πατοῦντι δυσμενεῖς.
(1194)  Κασάνδρα: ἥμαρτον, ἢ θηρῶ τι τοξότης τις ὥς;
(1195)  Κασάνδρα: ἢ ψευδόμαντίς εἰμι θυροκόπος φλέδων;
(1196)  Κασάνδρα: ἐκμαρτύρησον προυμόσας τό μʼ εἰδέναι
(1197)  Κασάνδρα: λόγῳ παλαιὰς τῶνδʼ ἁμαρτίας δόμων.
(1198)  Χορός: καὶ πῶς ἂν ὅρκος, πῆγμα γενναίως παγέν,
(1199)  Χορός: παιώνιον γένοιτο; θαυμάζω δέ σου,
(1200)  Χορός: πόντου πέραν τραφεῖσαν ἀλλόθρουν πόλιν
(1201)  Χορός: κυρεῖν λέγουσαν, ὥσπερ εἰ παρεστάτεις.
(1202)  Κασάνδρα: μάντις μʼ Ἀπόλλων τῷδʼ ἐπέστησεν τέλει.
(1204)  Χορός: μῶν καὶ θεός περ ἱμέρῳ πεπληγμένος;
(1203)  Κασάνδρα: προτοῦ μὲν αἰδὼς ἦν ἐμοὶ λέγειν τάδε.
(1205)  Χορός: ἁβρύνεται γὰρ πᾶς τις εὖ πράσσων πλέον.
(1206)  Κασάνδρα: ἀλλʼ ἦν παλαιστὴς κάρτʼ ἐμοὶ πνέων χάριν.
(1207)  Χορός: ἦ καὶ τέκνων εἰς ἔργον ἤλθετον νόμῳ;
(1208)  Κασάνδρα: ξυναινέσασα Λοξίαν ἐψευσάμην.
(1209)  Χορός: ἤδη τέχναισιν ἐνθέοις ᾑρημένη;
(1210)  Κασάνδρα: ἤδη πολίταις πάντʼ ἐθέσπιζον πάθη.
(1211)  Χορός: πῶς δῆτʼ ἄνατος ἦσθα Λοξίου κότῳ;
(1212)  Κασάνδρα: ἔπειθον οὐδένʼ οὐδέν, ὡς τάδʼ ἤμπλακον.
(1213)  Χορός: ἡμῖν γε μὲν δὴ πιστὰ θεσπίζειν δοκεῖς.
(1214)  Κασάνδρα: ἰοὺ ἰού, ὢ ὢ κακά.
(1215)  Κασάνδρα: ὑπʼ αὖ με δεινὸς ὀρθομαντείας πόνος
(1216)  Κασάνδρα: στροβεῖ ταράσσων φροιμίοις δυσφροιμίοις.
(1217)  Κασάνδρα: ὁρᾶτε τούσδε τοὺς δόμοις ἐφημένους
(1218)  Κασάνδρα: νέους, ὀνείρων προσφερεῖς μορφώμασιν;
(1219)  Κασάνδρα: παῖδες θανόντες ὡσπερεὶ πρὸς τῶν φίλων,
(1220)  Κασάνδρα: χεῖρας κρεῶν πλήθοντες οἰκείας βορᾶς,
(1221)  Κασάνδρα: σὺν ἐντέροις τε σπλάγχνʼ, ἐποίκτιστον γέμος,
(1222)  Κασάνδρα: πρέπουσʼ ἔχοντες, ὧν πατὴρ ἐγεύσατο.
(1223)  Κασάνδρα: ἐκ τῶνδε ποινὰς φημὶ βουλεύειν τινὰ
(1224)  Κασάνδρα: λέοντʼ ἄναλκιν ἐν λέχει στρωφώμενον
(1225)  Κασάνδρα: οἰκουρόν, οἴμοι, τῷ μολόντι δεσπότῃ
(1226)  Κασάνδρα: ἐμῷ· φέρειν γὰρ χρὴ τὸ δούλιον ζυγόν·
(1227)  Κασάνδρα: νεῶν τʼ ἄπαρχος Ἰλίου τʼ ἀναστάτης
(1228)  Κασάνδρα: οὐκ οἶδεν οἷα γλῶσσα μισητῆς κυνὸς
(1229)  Κασάνδρα: λείξασα κἀκτείνασα φαιδρὸν οὖς, δίκην
(1230)  Κασάνδρα: Ἄτης λαθραίου, τεύξεται κακῇ τύχῃ.
(1231)  Κασάνδρα: τοιάδε τόλμα· θῆλυς ἄρσενος φονεὺς
(1232)  Κασάνδρα: ἔστιν. τί νιν καλοῦσα δυσφιλὲς δάκος
(1233)  Κασάνδρα: τύχοιμʼ ἄν; ἀμφίσβαιναν, ἢ Σκύλλαν τινὰ
(1234)  Κασάνδρα: οἰκοῦσαν ἐν πέτραισι, ναυτίλων βλάβην,
(1235)  Κασάνδρα: θύουσαν Ἅιδου μητέρʼ ἄσπονδόν τʼ Ἄρη
(1236)  Κασάνδρα: φίλοις πνέουσαν; ὡς δʼ ἐπωλολύξατο
(1237)  Κασάνδρα: ἡ παντότολμος, ὥσπερ ἐν μάχης τροπῇ,
(1238)  Κασάνδρα: δοκεῖ δὲ χαίρειν νοστίμῳ σωτηρίᾳ.
(1239)  Κασάνδρα: καὶ τῶνδʼ ὅμοιον εἴ τι μὴ πείθω· τί γάρ;
(1240)  Κασάνδρα: τὸ μέλλον ἥξει. καὶ σύ μʼ ἐν τάχει παρὼν
(1241)  Κασάνδρα: ἄγαν γʼ ἀληθόμαντιν οἰκτίρας ἐρεῖς.
(1242)  Χορός: τὴν μὲν Θυέστου δαῖτα παιδείων κρεῶν
(1243)  Χορός: ξυνῆκα καὶ πέφρικα, καὶ φόβος μʼ ἔχει
(1244)  Χορός: κλύοντʼ ἀληθῶς οὐδὲν ἐξῃκασμένα.
(1245)  Χορός: τὰ δʼ ἄλλʼ ἀκούσας ἐκ δρόμου πεσὼν τρέχω.
(1246)  Κασάνδρα: Ἀγαμέμνονός σέ φημʼ ἐπόψεσθαι μόρον.
(1247)  Χορός: εὔφημον, ὦ τάλαινα, κοίμησον στόμα.
(1248)  Κασάνδρα: ἀλλʼ οὔτι παιὼν τῷδʼ ἐπιστατεῖ λόγῳ.
(1249)  Χορός: οὔκ, εἴπερ ἔσται γʼ· ἀλλὰ μὴ γένοιτό πως.
(1250)  Κασάνδρα: σὺ μὲν κατεύχῃ, τοῖς δʼ ἀποκτείνειν μέλει.
(1251)  Χορός: τίνος πρὸς ἀνδρὸς τοῦτʼ ἄγος πορσύνεται;
(1252)  Κασάνδρα: ἦ κάρτα τἄρʼ ἂν παρεκόπης χρησμῶν ἐμῶν
(1253)  Χορός: τοῦ γὰρ τελοῦντος οὐ ξυνῆκα μηχανήν.
(1254)  Κασάνδρα: καὶ μὴν ἄγαν γʼ Ἕλληνʼ ἐπίσταμαι φάτιν.
(1255)  Χορός: καὶ γὰρ τὰ πυθόκραντα· δυσμαθῆ δʼ ὅμως.
(1256)  Κασάνδρα: παπαῖ, οἷον τὸ πῦρ· ἐπέρχεται δέ μοι.
(1257)  Κασάνδρα: ὀτοτοῖ, Λύκειʼ Ἄπολλον, οἲ ἐγὼ ἐγώ.
(1258)  Κασάνδρα: αὕτη δίπους λέαινα συγκοιμωμένη
(1259)  Κασάνδρα: λύκῳ, λέοντος εὐγενοῦς ἀπουσίᾳ,
(1260)  Κασάνδρα: κτενεῖ με τὴν τάλαιναν· ὡς δὲ φάρμακον
(1261)  Κασάνδρα: τεύχουσα κἀμοῦ μισθὸν ἐνθήσειν κότῳ
(1262)  Κασάνδρα: ἐπεύχεται, θήγουσα φωτὶ φάσγανον
(1263)  Κασάνδρα: ἐμῆς ἀγωγῆς ἀντιτείσασθαι φόνον.
(1264)  Κασάνδρα: τί δῆτʼ ἐμαυτῆς καταγέλωτʼ ἔχω τάδε,
(1265)  Κασάνδρα: καὶ σκῆπτρα καὶ μαντεῖα περὶ δέρῃ στέφη;
(1266)  Κασάνδρα: σὲ μὲν πρὸ μοίρας τῆς ἐμῆς διαφθερῶ.
(1267)  Κασάνδρα: ἴτʼ ἐς φθόρον· πεσόντα γʼ ὧδʼ ἀμείβομαι.
(1268)  Κασάνδρα: ἄλλην τινʼ ἄτης ἀντʼ ἐμοῦ πλουτίζετε.
(1269)  Κασάνδρα: ἰδοὺ δʼ Ἀπόλλων αὐτὸς ἐκδύων ἐμὲ
(1270)  Κασάνδρα: χρηστηρίαν ἐσθῆτʼ, ἐποπτεύσας δέ με
(1271)  Κασάνδρα: κἀν τοῖσδε κόσμοις καταγελωμένην μέγα
(1272)  Κασάνδρα: φίλων ὑπʼ ἐχθρῶν οὐ διχορρόπως, μάτην—
(1273)  Κασάνδρα: καλουμένη δὲ φοιτὰς ὡς ἀγύρτρια
(1274)  Κασάνδρα: πτωχὸς τάλαινα λιμοθνὴς ἠνεσχόμην—
(1275)  Κασάνδρα: καὶ νῦν ὁ μάντις μάντιν ἐκπράξας ἐμὲ
(1276)  Κασάνδρα: ἀπήγαγʼ ἐς τοιάσδε θανασίμους τύχας.
(1277)  Κασάνδρα: βωμοῦ πατρῴου δʼ ἀντʼ ἐπίξηνον μένει,
(1278)  Κασάνδρα: θερμῷ κοπείσης φοινίῳ προσφάγματι.
(1279)  Κασάνδρα: οὐ μὴν ἄτιμοί γʼ ἐκ θεῶν τεθνήξομεν.
(1280)  Κασάνδρα: ἥξει γὰρ ἡμῶν ἄλλος αὖ τιμάορος,
(1281)  Κασάνδρα: μητροκτόνον φίτυμα, ποινάτωρ πατρός·
(1282)  Κασάνδρα: φυγὰς δʼ ἀλήτης τῆσδε γῆς ἀπόξενος
(1283)  Κασάνδρα: κάτεισιν, ἄτας τάσδε θριγκώσων φίλοις·
(1284)  Κασάνδρα: ὀμώμοται γὰρ ὅρκος ἐκ θεῶν μέγας,
(1285)  Κασάνδρα: ἄξειν νιν ὑπτίασμα κειμένου πατρός.
(1286)  Κασάνδρα: τί δῆτʼ ἐγὼ κάτοικτος ὧδʼ ἀναστένω;
(1287)  Κασάνδρα: ἐπεὶ τὸ πρῶτον εἶδον Ἰλίου πόλιν
(1288)  Κασάνδρα: πράξασαν ὡς ἔπραξεν, οἳ δʼ εἷλον πόλιν
(1289)  Κασάνδρα: οὕτως ἀπαλλάσσουσιν ἐν θεῶν κρίσει,
(1290)  Κασάνδρα: ἰοῦσα πράξω· τλήσομαι τὸ κατθανεῖν.
(1291)  Κασάνδρα: Ἅιδου πύλας δὲ τάσδʼ ἐγὼ προσεννέπω·
(1292)  Κασάνδρα: ἐπεύχομαι δὲ καιρίας πληγῆς τυχεῖν,
(1293)  Κασάνδρα: ὡς ἀσφάδαστος, αἱμάτων εὐθνησίμων
(1294)  Κασάνδρα: ἀπορρυέντων, ὄμμα συμβάλω τόδε.
(1295)  Χορός: ὦ πολλὰ μὲν τάλαινα, πολλὰ δʼ αὖ σοφὴ
(1296)  Χορός: γύναι, μακρὰν ἔτεινας. εἰ δʼ ἐτητύμως
(1297)  Χορός: μόρον τὸν αὑτῆς οἶσθα, πῶς θεηλάτου
(1298)  Χορός: βοὸς δίκην πρὸς βωμὸν εὐτόλμως πατεῖς;
(1299)  Κασάνδρα: οὐκ ἔστʼ ἄλυξις, οὔ, ξένοι, χρόνον πλέω.
(1300)  Χορός: ὁ δʼ ὕστατός γε τοῦ χρόνου πρεσβεύεται,
(1301)  Κασάνδρα: ἥκει τόδʼ ἦμαρ· σμικρὰ κερδανῶ φυγῇ.
(1302)  Χορός: ἀλλʼ ἴσθι τλήμων οὖσʼ ἀπʼ εὐτόλμου φρενός.
(1303)  Κασάνδρα: οὐδεὶς ἀκούει ταῦτα τῶν εὐδαιμόνων.
(1304)  Χορός: ἀλλʼ εὐκλεῶς τοι κατθανεῖν χάρις βροτῷ.
(1305)  Κασάνδρα: ἰὼ πάτερ σοῦ σῶν τε γενναίων τέκνων.
(1306)  Χορός: τί δʼ ἐστὶ χρῆμα; τίς σʼ ἀποστρέφει φόβος;
(1307)  Κασάνδρα: φεῦ φεῦ.
(1308)  Χορός: τί τοῦτʼ ἔφευξας; εἴ τι μὴ φρενῶν στύγος.
(1309)  Κασάνδρα: φόνον δόμοι πνέουσιν αἱματοσταγῆ,
(1310)  Χορός: καί πῶς;τόδʼ ὄζει θυμάτων ἐφεστίων.
(1311)  Κασάνδρα: ὅμοιος ἀτμὸς ὥσπερ ἐκ τάφου πρέπει,
(1312)  Χορός: οὐ Σύριον ἀγλάισμα δώμασιν λέγεις.
(1313)  Κασάνδρα: ἀλλʼ εἶμι κἀν δόμοισι κωκύσουσʼ ἐμὴν
(1314)  Κασάνδρα: Ἀγαμέμνονός τε μοῖραν. ἀρκείτω βίος.
(1315)  Κασάνδρα: ἰὼ ξένοι,
(1316)  Κασάνδρα: οὔτοι δυσοίζω θάμνον ὡς ὄρνις φόβῳ
(1317)  Κασάνδρα: ἄλλως· θανούσῃ μαρτυρεῖτέ μοι τόδε,
(1318)  Κασάνδρα: ὅταν γυνὴ γυναικὸς ἀντʼ ἐμοῦ θάνῃ,
(1319)  Κασάνδρα: ἀνήρ τε δυσδάμαρτος ἀντʼ ἀνδρὸς πέσῃ.
(1320)  Κασάνδρα: ἐπιξενοῦμαι ταῦτα δʼ ὡς θανουμένη.
(1321)  Χορός: ὦ τλῆμον, οἰκτίρω σε θεσφάτου μόρου.
(1322)  Κασάνδρα: ἅπαξ ἔτʼ εἰπεῖν ῥῆσιν οὐ θρῆνον θέλω
(1323)  Κασάνδρα: ἐμὸν τὸν αὐτῆς. ἡλίῳ δʼ ἐπεύχομαι
(1324)  Κασάνδρα: πρὸς ὕστατον φῶς τοῖς ἐμοῖς τιμαόροις
(1325)  Κασάνδρα: ἐχθροῖς φονεῦσι τοῖς ἐμοῖς τίνειν ὁμοῦ,
(1326)  Κασάνδρα: δούλης θανούσης, εὐμαροῦς χειρώματος.
(1327)  Κασάνδρα: ἰὼ βρότεια πράγματʼ· εὐτυχοῦντα μὲν
(1328)  Κασάνδρα: σκιά τις ἂν τρέψειεν· εἰ δὲ δυστυχῇ,
(1329)  Κασάνδρα: βολαῖς ὑγρώσσων σπόγγος ὤλεσεν γραφήν.
(1330)  Κασάνδρα: καὶ ταῦτʼ ἐκείνων μᾶλλον οἰκτίρω πολύ.
(1331x) == Anapäste ==
(1331)  Χορός: τὸ μὲν εὖ πράσσειν ἀκόρεστον ἔφυ
(1332)  Χορός: πᾶσι βροτοῖσιν· δακτυλοδείκτων δʼ
(1333)  Χορός: οὔτις ἀπειπὼν εἴργει μελάθρων,
(1334)  Χορός: μηκέτʼ ἐσέλθῃς, τάδε φωνῶν.
(1335)  Χορός: καὶ τῷδε πόλιν μὲν ἑλεῖν ἔδοσαν
(1336)  Χορός: μάκαρες Πριάμου·
(1337)  Χορός: θεοτίμητος δʼ οἴκαδʼ ἱκάνει.
(1338)  Χορός: νῦν δʼ εἰ προτέρων αἷμʼ ἀποτείσῃ
(1339)  Χορός: καὶ τοῖσι θανοῦσι θανὼν ἄλλων
(1340)  Χορός: ποινὰς θανάτων ἐπικράνῃ,
(1341)  Χορός: τίς ἂν ἐξεύξαιτο βροτῶν ἀσινεῖ
(1342)  Χορός: δαίμονι φῦναι τάδʼ ἀκούων;
(1343)  Ἀγαμέμνων: ὤμοι, πέπληγμαι καιρίαν πληγὴν ἔσω.
(1344)  Χορός: σῖγα· τίς πληγὴν ἀυτεῖ καιρίως οὐτασμένος;
(1345)  Ἀγαμέμνων: ὤμοι μάλʼ αὖθις, δευτέραν πεπληγμένος.
(1346)  Χορός: τοὔργον εἰργάσθαι δοκεῖ μοι βασιλέως οἰμώγμασιν.
(1347)  Χορός: ἀλλὰ κοινωσώμεθʼ ἤν πως ἀσφαλῆ βουλεύματα.
(1348)  Χορός: —ἐγὼ μὲν ὑμῖν τὴν ἐμὴν γνώμην λέγω,
(1349)  Χορός: πρὸς δῶμα δεῦρʼ ἀστοῖσι κηρύσσειν βοήν.—
(1350)  Χορός: —ἐμοὶ δʼ ὅπως τάχιστά γʼ ἐμπεσεῖν δοκεῖ
(1351)  Χορός: καὶ πρᾶγμʼ ἐλέγχειν σὺν νεορρύτῳ ξίφει.—
(1352)  Χορός: —κἀγὼ τοιούτου γνώματος κοινωνὸς ὢν
(1353)  Χορός: ψηφίζομαί τι δρᾶν· τὸ μὴ μέλλειν δʼ ἀκμή.—
(1354)  Χορός: —ὁρᾶν πάρεστι· φροιμιάζονται γὰρ ὡς
(1355)  Χορός: τυραννίδος σημεῖα πράσσοντες πόλει.—
(1356)  Χορός: —χρονίζομεν γάρ. οἱ δὲ τῆς μελλοῦς κλέος
(1357)  Χορός: πέδοι πατοῦντες οὐ καθεύδουσιν χερί.—
(1358)  Χορός: —οὐκ οἶδα βουλῆς ἧστινος τυχὼν λέγω.
(1359)  Χορός: τοῦ δρῶντός ἐστι καὶ τὸ βουλεῦσαι πέρι.—
(1360)  Χορός: —κἀγὼ τοιοῦτός εἰμʼ, ἐπεὶ δυσμηχανῶ
(1361)  Χορός: λόγοισι τὸν θανόντʼ ἀνιστάναι πάλιν.—
(1362)  Χορός: —ἦ καὶ βίον τείνοντες ὧδʼ ὑπείξομεν
(1363)  Χορός: δόμων καταισχυντῆρσι τοῖσδʼ ἡγουμένοις;—
(1364)  Χορός: —ἀλλʼ οὐκ ἀνεκτόν,ἀλλὰ κατθανεῖν κρατεῖ·
(1365)  Χορός: πεπαιτέρα γὰρ μοῖρα τῆς τυραννίδος.—
(1366)  Χορός: —ἦ γὰρ τεκμηρίοισιν ἐξ οἰμωγμάτων
(1367)  Χορός: μαντευσόμεσθα τἀνδρὸς ὡς ὀλωλότος;—
(1368)  Χορός: —σάφʼ εἰδότας χρὴ τῶνδε θυμοῦσθαι πέρι·
(1369)  Χορός: τὸ γὰρ τοπάζειν τοῦ σάφʼ εἰδέναι δίχα.—
(1370)  Χορός: —ταύτην ἐπαινεῖν πάντοθεν πληθύνομαι,
(1371)  Χορός: τρανῶς Ἀτρείδην εἰδέναι κυροῦνθʼ ὅπως.
(1372)  Κλυταιμήστρα: πολλῶν πάροιθεν καιρίως εἰρημένων
(1373)  Κλυταιμήστρα: τἀναντίʼ εἰπεῖν οὐκ ἐπαισχυνθήσομαι.
(1374)  Κλυταιμήστρα: πῶς γάρ τις ἐχθροῖς ἐχθρὰ πορσύνων, φίλοις
(1375)  Κλυταιμήστρα: δοκοῦσιν εἶναι, πημονῆς ἀρκύστατʼ ἂν
(1376)  Κλυταιμήστρα: φράξειεν, ὕψος κρεῖσσον ἐκπηδήματος;
(1377)  Κλυταιμήστρα: ἐμοὶ δʼ ἀγὼν ὅδʼ οὐκ ἀφρόντιστος πάλαι
(1378)  Κλυταιμήστρα: νείκης παλαιᾶς ἦλθε, σὺν χρόνῳ γε μήν·
(1379)  Κλυταιμήστρα: ἕστηκα δʼ ἔνθʼ ἔπαισʼ ἐπʼ ἐξειργασμένοις.
(1380)  Κλυταιμήστρα: οὕτω δʼ ἔπραξα, καὶ τάδʼ οὐκ ἀρνήσομαι·
(1381)  Κλυταιμήστρα: ὡς μήτε φεύγειν μήτʼ ἀμύνεσθαι μόρον,
(1382)  Κλυταιμήστρα: ἄπειρον ἀμφίβληστρον, ὥσπερ ἰχθύων,
(1383)  Κλυταιμήστρα: περιστιχίζω, πλοῦτον εἵματος κακόν.
(1384)  Κλυταιμήστρα: παίω δέ νιν δίς· κἀν δυοῖν οἰμωγμάτοιν
(1385)  Κλυταιμήστρα: μεθῆκεν αὑτοῦ κῶλα· καὶ πεπτωκότι
(1386)  Κλυταιμήστρα: τρίτην ἐπενδίδωμι, τοῦ κατὰ χθονὸς
(1387)  Κλυταιμήστρα: Διὸς νεκρῶν σωτῆρος εὐκταίαν χάριν.
(1388)  Κλυταιμήστρα: οὕτω τὸν αὑτοῦ θυμὸν ὁρμαίνει πεσών·
(1389)  Κλυταιμήστρα: κἀκφυσιῶν ὀξεῖαν αἵματος σφαγὴν
(1390)  Κλυταιμήστρα: βάλλει μʼ ἐρεμνῇ ψακάδι φοινίας δρόσου,
(1391)  Κλυταιμήστρα: χαίρουσαν οὐδὲν ἧσσον ἢ διοσδότῳ
(1392)  Κλυταιμήστρα: γάνει σπορητὸς κάλυκος ἐν λοχεύμασιν.
(1393)  Κλυταιμήστρα: ὡς ὧδʼ ἐχόντων, πρέσβος Ἀργείων τόδε,
(1394)  Κλυταιμήστρα: χαίροιτʼ ἄν, εἰ χαίροιτʼ, ἐγὼ δʼ ἐπεύχομαι.
(1395)  Κλυταιμήστρα: εἰ δʼ ἦν πρεπόντων ὥστʼ ἐπισπένδειν νεκρῷ,
(1396)  Κλυταιμήστρα: τῷδʼ ἂν δικαίως ἦν, ὑπερδίκως μὲν οὖν.
(1397)  Κλυταιμήστρα: τοσῶνδε κρατῆρʼ ἐν δόμοις κακῶν ὅδε
(1398)  Κλυταιμήστρα: πλήσας ἀραίων αὐτὸς ἐκπίνει μολών.
(1399)  Χορός: θαυμάζομέν σου γλῶσσαν, ὡς θρασύστομος,
(1400)  Χορός: ἥτις τοιόνδʼ ἐπʼ ἀνδρὶ κομπάζεις λόγον.
(1401)  Κλυταιμήστρα: πειρᾶσθέ μου γυναικὸς ὡς ἀφράσμονος·
(1402)  Κλυταιμήστρα: ἐγὼ δʼ ἀτρέστῳ καρδίᾳ πρὸς εἰδότας
(1403)  Κλυταιμήστρα: λέγω· σὺ δʼ αἰνεῖν εἴτε με ψέγειν θέλεις
(1404)  Κλυταιμήστρα: ὅμοιον. οὗτός ἐστιν Ἀγαμέμνων, ἐμὸς
(1405)  Κλυταιμήστρα: πόσις, νεκρὸς δέ, τῆσδε δεξιᾶς χερὸς
(1406)  Κλυταιμήστρα: ἔργον, δικαίας τέκτονος. τάδʼ ὧδʼ ἔχει.
(1407y) === Chor ===
(1407x) == Strophe 1 ==
(1407)  Χορός: τί κακόν, ὦ γύναι,
(1407b)  Χορός: χθονοτρεφὲς ἐδανὸν ἢ ποτὸν
(1408)  Χορός: πασαμένα ῥυτᾶς ἐξ ἁλὸς ὀρόμενον
(1409)  Χορός: τόδʼ ἐπέθου θύος, δημοθρόους τʼ ἀράς;
(1410)  Χορός: ἀπέδικες ἀπέταμες· ἀπόπολις δʼ ἔσῃ
(1411)  Χορός: μῖσος ὄβριμον ἀστοῖς.
(1412)  Κλυταιμήστρα: νῦν μὲν δικάζεις ἐκ πόλεως φυγὴν ἐμοὶ
(1413)  Κλυταιμήστρα: καὶ μῖσος ἀστῶν δημόθρους τʼ ἔχειν ἀράς,
(1414)  Κλυταιμήστρα: οὐδὲν τότʼ ἀνδρὶ τῷδʼ ἐναντίον φέρων·
(1415)  Κλυταιμήστρα: ὃς οὐ προτιμῶν, ὡσπερεὶ βοτοῦ μόρον,
(1416)  Κλυταιμήστρα: μήλων φλεόντων εὐπόκοις νομεύμασιν,
(1417)  Κλυταιμήστρα: ἔθυσεν αὑτοῦ παῖδα, φιλτάτην ἐμοὶ
(1418)  Κλυταιμήστρα: ὠδῖνʼ, ἐπῳδὸν Θρῃκίων ἀημάτων.
(1419)  Κλυταιμήστρα: οὐ τοῦτον ἐκ γῆς τῆσδε χρῆν σʼ ἀνδρηλατεῖν,
(1420)  Κλυταιμήστρα: μιασμάτων ἄποινʼ; ἐπήκοος δʼ ἐμῶν
(1421)  Κλυταιμήστρα: ἔργων δικαστὴς τραχὺς εἶ. λέγω δέ σοι
(1422)  Κλυταιμήστρα: τοιαῦτʼ ἀπειλεῖν, ὡς παρεσκευασμένης
(1423)  Κλυταιμήστρα: ἐκ τῶν ὁμοίων χειρὶ νικήσαντʼ ἐμοῦ
(1424)  Κλυταιμήστρα: ἄρχειν· ἐὰν δὲ τοὔμπαλιν κραίνῃ θεός,
(1425)  Κλυταιμήστρα: γνώσῃ διδαχθεὶς ὀψὲ γοῦν τὸ σωφρονεῖν.
(1426x) == Antistrophe 1 ==
(1426)  Χορός: μεγαλόμητις εἶ,
(1426b)  Χορός: περίφρονα δʼ ἔλακες. ὥσπερ οὖν
(1427)  Χορός: φονολιβεῖ τύχᾳ φρὴν ἐπιμαίνεται,
(1428)  Χορός: λίπος ἐπʼ ὀμμάτων αἵματος εὖ πρέπει·
(1429)  Χορός: ἀτίετον ἔτι σὲ χρὴ στερομέναν φίλων
(1430)  Χορός: τύμμα τύμματι τεῖσαι.
(1431x) === Episode ===
(1431)  Κλυταιμήστρα: καὶ τήνδʼ ἀκούεις ὁρκίων ἐμῶν θέμιν·
(1432)  Κλυταιμήστρα: μὰ τὴν τέλειον τῆς ἐμῆς παιδὸς Δίκην,
(1433)  Κλυταιμήστρα: Ἄτην Ἐρινύν θʼ, αἷσι τόνδʼ ἔσφαξʼ ἐγώ,
(1434)  Κλυταιμήστρα: οὔ μοι φόβου μέλαθρον ἐλπὶς ἐμπατεῖ,
(1435)  Κλυταιμήστρα: ἕως ἂν αἴθῃ πῦρ ἐφʼ ἑστίας ἐμῆς
(1436)  Κλυταιμήστρα: Αἴγισθος, ὡς τὸ πρόσθεν εὖ φρονῶν ἐμοί.
(1437)  Κλυταιμήστρα: οὗτος γὰρ ἡμῖν ἀσπὶς οὐ σμικρὰ θράσους.
(1438)  Κλυταιμήστρα: κεῖται γυναικὸς τῆσδε λυμαντήριος,
(1439)  Κλυταιμήστρα: Χρυσηίδων μείλιγμα τῶν ὑπʼ Ἰλίῳ·
(1440)  Κλυταιμήστρα: ἥ τʼ αἰχμάλωτος ἥδε καὶ τερασκόπος
(1441)  Κλυταιμήστρα: καὶ κοινόλεκτρος τοῦδε, θεσφατηλόγος
(1442)  Κλυταιμήστρα: πιστὴ ξύνευνος, ναυτίλων δὲ σελμάτων
(1443)  Κλυταιμήστρα: ἰσοτριβής. ἄτιμα δʼ οὐκ ἐπραξάτην.
(1444)  Κλυταιμήστρα: ὁ μὲν γὰρ οὕτως, ἡ δέ τοι κύκνου δίκην
(1445)  Κλυταιμήστρα: τὸν ὕστατον μέλψασα θανάσιμον γόον
(1446)  Κλυταιμήστρα: κεῖται, φιλήτωρ τοῦδʼ· ἐμοὶ δʼ ἐπήγαγεν
(1447)  Κλυταιμήστρα: εὐνῆς παροψώνημα τῆς ἐμῆς χλιδῆς.
(1448y) === Chor ===
(1448x) == Strophe 1 ==
(1448)  Χορός: φεῦ, τίς ἂν ἐν τάχει, μὴ περιώδυνος,
(1449)  Χορός: μηδὲ δεμνιοτήρης,
(1450)  Χορός: μόλοι τὸν αἰεὶ φέρουσʼ ἐν ἡμῖν
(1451)  Χορός: Μοῖρʼ ἀτέλευτον ὕπνον, δαμέντος
(1452)  Χορός: φύλακος εὐμενεστάτου καὶ
(1453)  Χορός: πολλὰ τλάντος γυναικὸς διαί·
(1454)  Χορός: πρὸς γυναικὸς δʼ ἀπέφθισεν βίον.
(1455x) === Nachgesang 1 ===
(1455)  Χορός: ἰὼ ἰὼ παράνους Ἑλένα
(1456)  Χορός: μία τὰς πολλάς, τάς πάνυ πολλὰς
(1457)  Χορός: ψυχὰς ὀλέσασʼ ὑπὸ Τροίᾳ.
(1458)  Χορός: νῦν δὲ τελέαν πολύμναστον ἐπηνθίσω
(1460)  Χορός: διʼ αἷμʼ ἄνιπτον. ἦ τις ἦν τότʼ ἐν δόμοις
(1461)  Χορός: ἔρις ἐρίδματος ἀνδρὸς οἰζύς.
(1462x) == Anapäste ==
(1462)  Κλυταιμήστρα: μηδὲν θανάτου μοῖραν ἐπεύχου
(1463)  Κλυταιμήστρα: τοῖσδε βαρυνθείς·
(1464)  Κλυταιμήστρα: μηδʼ εἰς Ἑλένην κότον ἐκτρέψῃς,
(1465)  Κλυταιμήστρα: ὡς ἀνδρολέτειρʼ, ὡς μία πολλῶν
(1466)  Κλυταιμήστρα: ἀνδρῶν ψυχὰς Δαναῶν ὀλέσασʼ
(1467)  Κλυταιμήστρα: ἀξύστατον ἄλγος ἔπραξεν.
(1468x) == Antistrophe 1 ==
(1468)  Χορός: δαῖμον, ὃς ἐμπίτνεις δώμασι καὶ διφυί‖οισι
(1469)  Χορός: Τανταλίδαισιν,
(1470)  Χορός: κράτος τʼ ἰσόψυχον ἐκ γυναικῶν
(1471)  Χορός: καρδιόδηκτον ἐμοὶ κρατύνεις.
(1472)  Χορός: ἐπὶ δὲ σώματος δίκαν μοι
(1473)  Χορός: κόρακος ἐχθροῦ σταθεῖσʼ ἐκνόμως
(1474)  Χορός: ὕμνον ὑμνεῖν ἐπεύχεται ˘¯
(1475x) == Anapäste ==
(1475)  Κλυταιμήστρα: νῦν δʼ ὤρθωσας στόματος γνώμην,
(1476)  Κλυταιμήστρα: τὸν τριπάχυντον
(1477)  Κλυταιμήστρα: δαίμονα γέννης τῆσδε κικλήσκων.
(1478)  Κλυταιμήστρα: ἐκ τοῦ γὰρ ἔρως αἱματολοιχὸς
(1479)  Κλυταιμήστρα: νείρᾳ τρέφεται, πρὶν καταλῆξαι
(1480)  Κλυταιμήστρα: τὸ παλαιὸν ἄχος, νέος ἰχώρ.
(1481x) == Strophe 2 ==
(1481)  Χορός: ἦ μέγαν οἰκονόμον
(1482)  Χορός: δαίμονα καὶ βαρύμηνιν αἰνεῖς,
(1483)  Χορός: φεῦ φεῦ, κακὸν αἶνον ἀτη‖ρᾶς
(1484)  Χορός: τύχας ἀκορέστου·
(1485)  Χορός: ἰὴ ἰή, διαὶ Διὸς
(1486)  Χορός: παναιτίου πανεργέτα·
(1487)  Χορός: τί γὰρ βροτοῖς ἄνευ Διὸς τελεῖται;
(1488)  Χορός: τί τῶνδʼ οὐ θεόκραντόν ἐστιν;
(1489x) === ephymn. 2 ===
(1489)  Χορός: ἰὼ ἰὼ βασιλεῦ βασιλεῦ,
(1490)  Χορός: πῶς σε δακρύσω;
(1491)  Χορός: φρενὸς ἐκ φιλίας τί ποτʼ εἴπω;
(1492)  Χορός: κεῖσαι δʼ ἀράχνης ἐν ὑφάσματι τῷδʼ
(1493)  Χορός: ἀσεβεῖ θανάτῳ βίον ἐκπνέων.
(1494)  Χορός: ὤμοι μοι κοίταν τάνδʼ ἀνελεύθερον
(1495)  Χορός: δολίῳ μόρῳ δαμεὶς δάμαρτος
(1496)  Χορός: ἐκ χερὸς ἀμφιτόμῳ βελέμνῳ.
(1497x) == Anapäste ==
(1497)  Κλυταιμήστρα: αὐχεῖς εἶναι τόδε τοὔργον ἐμόν;
(1498)  Κλυταιμήστρα: μηδʼ ἐπιλεχθῇς
(1499)  Κλυταιμήστρα: Ἀγαμεμνονίαν εἶναί μʼ ἄλοχον.
(1500)  Κλυταιμήστρα: φανταζόμενος δὲ γυναικὶ νεκροῦ
(1501)  Κλυταιμήστρα: τοῦδʼ ὁ παλαιὸς δριμὺς ἀλάστωρ
(1502)  Κλυταιμήστρα: Ἀτρέως χαλεποῦ θοινατῆρος
(1503)  Κλυταιμήστρα: τόνδʼ ἀπέτεισεν,
(1504)  Κλυταιμήστρα: τέλεον νεαροῖς ἐπιθύσας.
(1505x) == Antistrophe 2 ==
(1505)  Χορός: ὡς μὲν ἀναίτιος εἶ
(1506)  Χορός: τοῦδε φόνου τίς ὁ μαρτυρήσων;
(1507)  Χορός: πῶς πῶς; πατρόθεν δὲ συλλή‖πτωρ
(1508)  Χορός: γένοιτʼ ἂν ἀλάστωρ.
(1509)  Χορός: βιάζεται δʼ ὁμοσπόροις
(1510)  Χορός: ἐπιρροαῖσιν αἱμάτων
(1511)  Χορός: μέλας Ἄρης, ὅποι δίκαν προβαίνων
(1512)  Χορός: πάχνᾳ κουροβόρῳ παρέξει.
(1513x) === Nachgesang 2 ===
(1513)  Χορός: ἰὼ ἰὼ βασιλεῦ βασιλεῦ,
(1514)  Χορός: πῶς σε δακρύσω;
(1515)  Χορός: φρενὸς ἐκ φιλίας τί ποτʼ εἴπω;
(1516)  Χορός: κεῖσαι δʼ ἀράχνης ἐν ὑφάσματι τῷδʼ
(1517)  Χορός: ἀσεβεῖ θανάτῳ βίον ἐκπνέων.
(1518)  Χορός: ὤμοι μοι κοίταν τάνδʼ ἀνελεύθερον
(1519)  Χορός: δολίῳ μόρῳ δαμεὶς
(1520)  Χορός: ἐκ χερὸς ἀμφιτόμῳ βελέμνῳ.
(1521x) == Anapäste ==
(1521)  Κλυταιμήστρα: οὔτʼ ἀνελεύθερον οἶμαι θάνατον
(1522)  Κλυταιμήστρα: τῷδε γενέσθαι.
(1523)  Κλυταιμήστρα: οὐδὲ γὰρ οὗτος δολίαν ἄτην
(1524)  Κλυταιμήστρα: οἴκοισιν ἔθηκʼ;
(1525)  Κλυταιμήστρα: ἀλλʼ ἐμὸν ἐκ τοῦδʼ ἔρνος ἀερθέν.
(1526)  Κλυταιμήστρα: τὴν πολυκλαύτην Ἰφιγενείαν,
(1527)  Κλυταιμήστρα: ἄξια δράσας ἄξια πάσχων
(1528)  Κλυταιμήστρα: μηδὲν ἐν Ἅιδου μεγαλαυχείτω,
(1529)  Κλυταιμήστρα: ξιφοδηλήτῳ,
(1529b)  Κλυταιμήστρα: θανάτῳ τείσας ἅπερ ἦρξεν.
(1530x) == Strophe 3 ==
(1530)  Χορός: ἀμηχανῶ φροντίδος στερηθεὶς
(1531)  Χορός: εὐπάλαμον μέριμναν
(1532)  Χορός: ὅπα τράπωμαι, πίτνοντος οἴκου.
(1533)  Χορός: δέδοικα δʼ ὄμβρου κτύπον δομοσφαλῆ
(1534)  Χορός: τὸν αἱματηρόν· ψακὰς δὲ λήγει.
(1535)  Χορός: δίκην δʼ ἐπʼ ἄλλο πρᾶγμα θηγάνει βλάβης
(1536)  Χορός: πρὸς ἄλλαις θηγάναισι μοῖρα.
(1537x) === ephymn 3 ===
(1537)  Χορός: ἰὼ γᾶ γᾶ, εἴθʼ ἔμʼ ἐδέξω,
(1538)  Χορός: πρὶν τόνδʼ ἐπιδεῖν ἀργυροτοίχου
(1540)  Χορός: δροίτης κατέχοντα χάμευναν.
(1541)  Χορός: τίς ὁ θάψων νιν; τίς ὁ θρηνήσων;
(1542)  Χορός: ἦ σὺ τόδʼ ἔρξαι τλήσῃ, κτείνασʼ
(1543)  Χορός: ἄνδρα τὸν αὑτῆς ἀποκωκῦσαι
(1545)  Χορός: ψυχῇ τʼ ἄχαριν χάριν ἀντʼ ἔργων
(1546)  Χορός: μεγάλων ἀδίκως ἐπικρᾶναι;
(1547)  Χορός: τίς δʼ ἐπιτύμβιον αἶνον ἐπʼ ἀνδρὶ θείῳ
(1548)  Χορός: σὺν δακρύοις ἰάπτων
(1550)  Χορός: ἀληθείᾳ φρενῶν πονήσει;
(1551x) == Anapäste ==
(1551)  Κλυταιμήστρα: οὐ σὲ προσήκει τὸ μέλημʼ ἀλέγειν
(1552)  Κλυταιμήστρα: τοῦτο· πρὸς ἡμῶν
(1553)  Κλυταιμήστρα: κάππεσε, κάτθανε, καὶ καταθάψομεν,
(1554)  Κλυταιμήστρα: οὐχ ὑπὸ κλαυθμῶν τῶν ἐξ οἴκων,
(1555)  Κλυταιμήστρα: ἀλλʼ Ἰφιγένειά νιν ἀσπασίως
(1556)  Κλυταιμήστρα: θυγάτηρ, ὡς χρή,
(1557)  Κλυταιμήστρα: πατέρʼ ἀντιάσασα πρὸς ὠκύπορον
(1558)  Κλυταιμήστρα: πόρθμευμʼ ἀχέων
(1559)  Κλυταιμήστρα: περὶ χεῖρε βαλοῦσα φιλήσει.
(1560x) == Antistrophe 3 ==
(1560)  Χορός: ὄνειδος ἥκει τόδʼ ἀντʼ ὀνείδους.
(1561)  Χορός: δύσμαχα δʼ ἔστι κρῖναι.
(1562)  Χορός: φέρει φέροντʼ, ἐκτίνει δʼ ὁ καίνων.
(1563)  Χορός: μίμνει δὲ μίμνοντος ἐν θρόνῳ Διὸς
(1564)  Χορός: παθεῖν τὸν ἔρξαντα· θέσμιον γάρ.
(1565)  Χορός: τίς ἂν γονὰν ἀραῖον ἐκβάλοι δόμων;
(1566)  Χορός: κεκόλληται γένος πρὸς ἄτᾳ.
(1567x) == Anapäste ==
(1567)  Κλυταιμήστρα: ἐς τόνδʼ ἐνέβης ξὺν ἀληθείᾳ
(1568)  Κλυταιμήστρα: χρησμόν. ἐγὼ δʼ οὖν
(1569)  Κλυταιμήστρα: ἐθέλω δαίμονι τῷ Πλεισθενιδῶν
(1570)  Κλυταιμήστρα: ὅρκους θεμένη τάδε μὲν στέργειν,
(1571)  Κλυταιμήστρα: δύστλητά περ ὄνθʼ· ὃ δὲ λοιπόν, ἰόντʼ
(1572)  Κλυταιμήστρα: ἐκ τῶνδε δόμων ἄλλην γενεὰν
(1573)  Κλυταιμήστρα: τρίβειν θανάτοις αὐθένταισι.
(1574)  Κλυταιμήστρα: κτεάνων τε μέρος
(1575a)  Κλυταιμήστρα: βαιὸν ἐχούσῃ πᾶν ἀπόχρη μοι
(1575b)  Κλυταιμήστρα: μανίας μελάθρων
(1576)  Κλυταιμήστρα: ἀλληλοφόνους ἀφελούσῃ.
(1577x) === Episode ===
(1577)  Αἴγισθος: ὦ φέγγος εὖφρον ἡμέρας δικηφόρου.
(1578)  Αἴγισθος: φαίην ἂν ἤδη νῦν βροτῶν τιμαόρους
(1579)  Αἴγισθος: θεοὺς ἄνωθεν γῆς ἐποπτεύειν ἄχη,
(1580)  Αἴγισθος: ἰδὼν ὑφαντοῖς ἐν πέπλοις, Ἐρινύων
(1581)  Αἴγισθος: τὸν ἄνδρα τόνδε κείμενον φίλως ἐμοί,
(1582)  Αἴγισθος: χερὸς πατρῴας ἐκτίνοντα μηχανάς.
(1583)  Αἴγισθος: Ἀτρεὺς γὰρ ἄρχων τῆσδε γῆς, τούτου πατήρ,
(1584)  Αἴγισθος: πατέρα Θυέστην τὸν ἐμόν, ὡς τορῶς φράσαι,
(1585)  Αἴγισθος: αὑτοῦ δʼ ἀδελφόν, ἀμφίλεκτος ὢν κράτει,
(1586)  Αἴγισθος: ἠνδρηλάτησεν ἐκ πόλεώς τε καὶ δόμων.
(1587)  Αἴγισθος: καὶ προστρόπαιος ἑστίας μολὼν πάλιν
(1588)  Αἴγισθος: τλήμων Θυέστης μοῖραν ηὕρετʼ ἀσφαλῆ,
(1589)  Αἴγισθος: τὸ μὴ θανὼν πατρῷον αἱμάξαι πέδον,
(1590)  Αἴγισθος: αὐτός· ξένια δὲ τοῦδε δύσθεος πατὴρ
(1591)  Αἴγισθος: Ἀτρεύς, προθύμως μᾶλλον ἢ φίλως, πατρὶ
(1592)  Αἴγισθος: τὠμῷ, κρεουργὸν ἦμαρ εὐθύμως ἄγειν
(1593)  Αἴγισθος: δοκῶν, παρέσχε δαῖτα παιδείων κρεῶν.
(1594)  Αἴγισθος: τὰ μὲν ποδήρη καὶ χερῶν ἄκρους κτένας
(1595)  Αἴγισθος: ἔθρυπτʼ, ἄνωθεν
(1595a)  Αἴγισθος: [[Zeile Lost]]
(1595b)  Αἴγισθος: ἀνδρακὰς καθήμενος.
(1596)  Αἴγισθος: ἄσημα δʼ αὐτῶν αὐτίκʼ ἀγνοίᾳ λαβὼν
(1597)  Αἴγισθος: ἔσθει βορὰν ἄσωτον, ὡς ὁρᾷς, γένει.
(1598)  Αἴγισθος: κἄπειτʼ ἐπιγνοὺς ἔργον οὐ καταίσιον
(1599)  Αἴγισθος: ᾤμωξεν, ἀμπίπτει δʼ ἀπὸ σφαγὴν ἐρῶν,
(1600)  Αἴγισθος: μόρον δʼ ἄφερτον Πελοπίδαις ἐπεύχεται,
(1601)  Αἴγισθος: λάκτισμα δείπνου ξυνδίκως τιθεὶς ἀρᾷ,
(1602)  Αἴγισθος: οὕτως ὀλέσθαι πᾶν τὸ Πλεισθένους γένος.
(1603)  Αἴγισθος: ἐκ τῶνδέ σοι πεσόντα τόνδʼ ἰδεῖν πάρα.
(1604)  Αἴγισθος: κἀγὼ δίκαιος τοῦδε τοῦ φόνου ῥαφεύς.
(1605)  Αἴγισθος: τρίτον γὰρ ὄντα μʼ ἐπὶ δυσαθλίῳ πατρὶ
(1606)  Αἴγισθος: συνεξελαύνει τυτθὸν ὄντʼ ἐν σπαργάνοις·
(1607)  Αἴγισθος: τραφέντα δʼ αὖθις ἡ δίκη κατήγαγεν.
(1608)  Αἴγισθος: καὶ τοῦδε τἀνδρὸς ἡψάμην θυραῖος ὤν,
(1609)  Αἴγισθος: πᾶσαν συνάψας μηχανὴν δυσβουλίας.
(1610)  Αἴγισθος: οὕτω καλὸν δὴ καὶ τὸ κατθανεῖν ἐμοί,
(1611)  Αἴγισθος: ἰδόντα τοῦτον τῆς δίκης ἐν ἕρκεσιν.
(1612)  Χορός: Αἴγισθʼ, ὑβρίζειν ἐν κακοῖσιν οὐ σέβω.
(1613)  Χορός: σὺ δʼ ἄνδρα τόνδε φὴς ἑκὼν κατακτανεῖν,
(1614)  Χορός: μόνος δʼ ἔποικτον τόνδε βουλεῦσαι φόνον·
(1615)  Χορός: οὔ φημʼ ἀλύξειν ἐν δίκῃ τὸ σὸν κάρα
(1616)  Χορός: δημορριφεῖς, σάφʼ ἴσθι, λευσίμους ἀράς.
(1617)  Αἴγισθος: σὺ ταῦτα φωνεῖς νερτέρᾳ προσήμενος
(1618)  Αἴγισθος: κώπῃ, κρατούντων τῶν ἐπὶ ζυγῷ δορός;
(1619)  Αἴγισθος: γνώσῃ γέρων ὢν ὡς διδάσκεσθαι βαρὺ
(1620)  Αἴγισθος: τῷ τηλικούτῳ, σωφρονεῖν εἰρημένον.
(1621)  Αἴγισθος: δεσμὸς δὲ καὶ τὸ γῆρας αἵ τε νήστιδες
(1622)  Αἴγισθος: δύαι διδάσκειν ἐξοχώταται φρενῶν
(1623)  Αἴγισθος: ἰατρομάντεις. οὐχ ὁρᾷς ὁρῶν τάδε;
(1624)  Αἴγισθος: πρὸς κέντρα μὴ λάκτιζε, μὴ παίσας μογῇς.
(1625)  Χορός: γύναι, σὺ τοὺς ἥκοντας ἐκ μάχης μένων
(1626)  Χορός: οἰκουρὸς εὐνὴν ἀνδρὸς αἰσχύνων ἅμα
(1627)  Χορός: ἀνδρὶ στρατηγῷ τόνδʼ ἐβούλευσας μόρον;
(1628)  Αἴγισθος: καὶ ταῦτα τἄπη κλαυμάτων ἀρχηγενῆ.
(1629)  Αἴγισθος: Ὀρφεῖ δὲ γλῶσσαν τὴν ἐναντίαν ἔχεις.
(1630)  Αἴγισθος: ὁ μὲν γὰρ ἦγε πάντʼ ἀπὸ φθογγῆς χαρᾷ,
(1631)  Αἴγισθος: σὺ δʼ ἐξορίνας νηπίοις ὑλάγμασιν
(1632)  Αἴγισθος: ἄξῃ· κρατηθεὶς δʼ ἡμερώτερος φανῇ.
(1633)  Χορός: ὡς δὴ σύ μοι τύραννος Ἀργείων ἔσῃ,
(1634)  Χορός: ὃς οὐκ, ἐπειδὴ τῷδʼ ἐβούλευσας μόρον,
(1635)  Χορός: δρᾶσαι τόδʼ ἔργον οὐκ ἔτλης αὐτοκτόνως.
(1636)  Αἴγισθος: τὸ γὰρ δολῶσαι πρὸς γυναικὸς ἦν σαφῶς·
(1637)  Αἴγισθος: ἐγὼ δʼ ὕποπτος ἐχθρὸς ἦ παλαιγενής.
(1638)  Αἴγισθος: ἐκ τῶν δὲ τοῦδε χρημάτων πειράσομαι
(1639)  Αἴγισθος: ἄρχειν πολιτῶν· τὸν δὲ μὴ πειθάνορα
(1640)  Αἴγισθος: ζεύξω βαρείαις οὔτι μοι σειραφόρον
(1641)  Αἴγισθος: κριθῶντα πῶλον· ἀλλʼ ὁ δυσφιλὴς σκότῳ
(1642)  Αἴγισθος: λιμὸς ξύνοικος μαλθακόν σφʼ ἐπόψεται.
(1643)  Χορός: τί δὴ τὸν ἄνδρα τόνδʼ ἀπὸ ψυχῆς κακῆς
(1644)  Χορός: οὐκ αὐτὸς ἠνάριζες, ἀλλά νιν γυνὴ
(1645)  Χορός: χώρας μίασμα καὶ θεῶν ἐγχωρίων
(1646)  Χορός: ἔκτεινʼ;Ὀρέστης ἆρά που βλέπει φάος,
(1647)  Χορός: ὅπως κατελθὼν δεῦρο πρευμενεῖ τύχῃ
(1648)  Χορός: ἀμφοῖν γένηται τοῖνδε παγκρατὴς φονεύς;
(1649x) === Schluss ===
(1649)  Αἴγισθος: ἀλλʼ ἐπεὶ δοκεῖς τάδʼ ἔρδειν καὶ λέγειν, γνώσῃ τάχα
(1650)  Αἴγισθος: εἶα δή, φίλοι λοχῖται, τοὔργον οὐχ ἑκὰς τόδε.
(1651)  Χορός: εἶα δή, ξίφος πρόκωπον πᾶς τις εὐτρεπιζέτω.
(1652)  Αἴγισθος: ἀλλὰ κἀγὼ μὴν πρόκωπος οὐκ ἀναίνομαι θανεῖν.
(1653)  Χορός: δεχομένοις λέγεις θανεῖν σε· τὴν τύχην δʼ αἱρούμεθα.
(1654)  Κλυταιμήστρα: μηδαμῶς, ὦ φίλτατʼ ἀνδρῶν, ἄλλα δράσωμεν κακά.
(1655)  Κλυταιμήστρα: ἀλλὰ καὶ τάδʼ ἐξαμῆσαι πολλά, δύστηνον θέρος.
(1656)  Κλυταιμήστρα: πημονῆς δʼ ἅλις γʼ ὑπάρχει· μηδὲν αἱματώμεθα.
(1657)  Κλυταιμήστρα: στείχετʼ αἰδοῖοι γέροντες πρὸς δόμους, πεπρωμένοις τούσδε
(1658)  Κλυταιμήστρα: πρὶν παθεῖν εἴξαντες ὥρᾳ· χρῆν τάδʼ ὡς ἐπράξαμεν.
(1659)  Κλυταιμήστρα: εἰ δέ τοι μόχθων γένοιτο τῶνδʼ ἅλις, δεχοίμεθʼ ἄν,
(1660)  Κλυταιμήστρα: δαίμονος χηλῇ βαρείᾳ δυστυχῶς πεπληγμένοι.
(1661)  Κλυταιμήστρα: ὧδʼ ἔχει λόγος γυναικός, εἴ τις ἀξιοῖ μαθεῖν.
(1662)  Αἴγισθος: ἀλλὰ τούσδʼ ἐμοὶ ματαίαν γλῶσσαν ὧδʼ ἀπανθίσαι
(1663)  Αἴγισθος: κἀκβαλεῖν ἔπη τοιαῦτα δαίμονος πειρωμένους,
(1664)  Αἴγισθος: σώφρονος γνώμης θʼ ἁμαρτεῖν τὸν κρατοῦντά θʼ ὑβρίσαι.
(1665)  Χορός: οὐκ ἂν Ἀργείων τόδʼ εἴη, φῶτα προσσαίνειν κακόν.
(1666)  Αἴγισθος: ἀλλʼ ἐγώ σʼ ἐν ὑστέραισιν ἡμέραις μέτειμʼ ἔτι.
(1667)  Χορός: οὔκ, ἐὰν δαίμων, Ὀρέστην δεῦρʼ ἀπευθύνῃ μολεῖν.
(1668)  Αἴγισθος: οἶδʼ ἐγὼ φεύγοντας ἄνδρας ἐλπίδας σιτουμένους.
(1669)  Χορός: πρᾶσσε, πιαίνου, μιαίνων τὴν δίκην, ἐπεὶ πάρα.
(1670)  Αἴγισθος: ἴσθι μοι δώσων ἄποινα τῆσδε μωρίας χάριν.
(1671)  Χορός: κόμπασον θαρσῶν, ἀλέκτωρ ὥστε θηλείας πέλας.
(1672)  Κλυταιμήστρα: μὴ προτιμήσῃς ματαίων τῶνδʼ ὑλαγμάτων· ἐγὼ
(1673)  Κλυταιμήστρα: καὶ σὺ θήσομεν κρατοῦντε τῶνδε δωμάτων καλῶς.
