(1x) === Episode ===
(1)  Διόνυσος: ἥκω Διὸς παῖς τήνδε Θηβαίων χθόνα
(2)  Διόνυσος: Διόνυσος, ὃν τίκτει ποθʼ ἡ Κάδμου κόρη
(3)  Διόνυσος: Σεμέλη λοχευθεῖσʼ ἀστραπηφόρῳ πυρί·
(4)  Διόνυσος: μορφὴν δʼ ἀμείψας ἐκ θεοῦ βροτησίαν
(5)  Διόνυσος: πάρειμι Δίρκης νάματʼ Ἰσμηνοῦ θʼ ὕδωρ.
(6)  Διόνυσος: ὁρῶ δὲ μητρὸς μνῆμα τῆς κεραυνίας
(7)  Διόνυσος: τόδʼ ἐγγὺς οἴκων καὶ δόμων ἐρείπια
(8)  Διόνυσος: τυφόμενα Δίου πυρὸς ἔτι ζῶσαν φλόγα,
(9)  Διόνυσος: ἀθάνατον Ἥρας μητέρʼ εἰς ἐμὴν ὕβριν.
(10)  Διόνυσος: αἰνῶ δὲ Κάδμον, ἄβατον ὃς πέδον τόδε
(11)  Διόνυσος: τίθησι, θυγατρὸς σηκόν· ἀμπέλου δέ νιν
(12)  Διόνυσος: πέριξ ἐγὼ ʼκάλυψα βοτρυώδει χλόῃ.
(13)  Διόνυσος: λιπὼν δὲ Λυδῶν τοὺς πολυχρύσους γύας
(14)  Διόνυσος: Φρυγῶν τε, Περσῶν θʼ ἡλιοβλήτους πλάκας
(15)  Διόνυσος: Βάκτριά τε τείχη τήν τε δύσχιμον χθόνα
(16)  Διόνυσος: Μήδων ἐπελθὼν Ἀραβίαν τʼ εὐδαίμονα
(17)  Διόνυσος: Ἀσίαν τε πᾶσαν, ἣ παρʼ ἁλμυρὰν ἅλα
(18)  Διόνυσος: κεῖται μιγάσιν Ἕλλησι βαρβάροις θʼ ὁμοῦ
(19)  Διόνυσος: πλήρεις ἔχουσα καλλιπυργώτους πόλεις,
(20)  Διόνυσος: ἐς τήνδε πρῶτον ἦλθον Ἑλλήνων πόλιν,
(21)  Διόνυσος: τἀκεῖ χορεύσας καὶ καταστήσας ἐμὰς
(22)  Διόνυσος: τελετάς, ἵνʼ εἴην ἐμφανὴς δαίμων βροτοῖς.
(23)  Διόνυσος: πρώτας δὲ Θήβας τῆσδε γῆς Ἑλληνίδος
(24)  Διόνυσος: ἀνωλόλυξα, νεβρίδʼ ἐξάψας χροὸς
(25)  Διόνυσος: θύρσον τε δοὺς ἐς χεῖρα, κίσσινον βέλος·
(26)  Διόνυσος: ἐπεί μʼ ἀδελφαὶ μητρός, ἃς ἥκιστα χρῆν,
(27)  Διόνυσος: Διόνυσον οὐκ ἔφασκον ἐκφῦναι Διός,
(28)  Διόνυσος: Σεμέλην δὲ νυμφευθεῖσαν ἐκ θνητοῦ τινος
(29)  Διόνυσος: ἐς Ζῆνʼ ἀναφέρειν τὴν ἁμαρτίαν λέχους,
(30)  Διόνυσος: Κάδμου σοφίσμαθʼ, ὧν νιν οὕνεκα κτανεῖν
(31)  Διόνυσος: Ζῆνʼ ἐξεκαυχῶνθʼ, ὅτι γάμους ἐψεύσατο.
(32)  Διόνυσος: τοιγάρ νιν αὐτὰς ἐκ δόμων ᾤστρησʼ ἐγὼ
(33)  Διόνυσος: μανίαις, ὄρος δʼ οἰκοῦσι παράκοποι φρενῶν·
(34)  Διόνυσος: σκευήν τʼ ἔχειν ἠνάγκασʼ ὀργίων ἐμῶν,
(35)  Διόνυσος: καὶ πᾶν τὸ θῆλυ σπέρμα Καδμείων, ὅσαι
(36)  Διόνυσος: γυναῖκες ἦσαν, ἐξέμηνα δωμάτων·
(37)  Διόνυσος: ὁμοῦ δὲ Κάδμου παισὶν ἀναμεμειγμέναι
(38)  Διόνυσος: χλωραῖς ὑπʼ ἐλάταις ἀνορόφοις ἧνται πέτραις.
(39)  Διόνυσος: δεῖ γὰρ πόλιν τήνδʼ ἐκμαθεῖν, κεἰ μὴ θέλει,
(40)  Διόνυσος: ἀτέλεστον οὖσαν τῶν ἐμῶν βακχευμάτων,
(41)  Διόνυσος: Σεμέλης τε μητρὸς ἀπολογήσασθαί μʼ ὕπερ
(42)  Διόνυσος: φανέντα θνητοῖς δαίμονʼ ὃν τίκτει Διί.
(43)  Διόνυσος: Κάδμος μὲν οὖν γέρας τε καὶ τυραννίδα
(44)  Διόνυσος: Πενθεῖ δίδωσι θυγατρὸς ἐκπεφυκότι,
(45)  Διόνυσος: ὃς θεομαχεῖ τὰ κατʼ ἐμὲ καὶ σπονδῶν ἄπο
(46)  Διόνυσος: ὠθεῖ μʼ, ἐν εὐχαῖς τʼ οὐδαμοῦ μνείαν ἔχει.
(47)  Διόνυσος: ὧν οὕνεκʼ αὐτῷ θεὸς γεγὼς ἐνδείξομαι
(48)  Διόνυσος: πᾶσίν τε Θηβαίοισιν. ἐς δʼ ἄλλην χθόνα,
(49)  Διόνυσος: τἀνθένδε θέμενος εὖ, μεταστήσω πόδα,
(50)  Διόνυσος: δεικνὺς ἐμαυτόν· ἢν δὲ Θηβαίων πόλις
(51)  Διόνυσος: ὀργῇ σὺν ὅπλοις ἐξ ὄρους βάκχας ἄγειν
(52)  Διόνυσος: ζητῇ, ξυνάψω μαινάσι στρατηλατῶν.
(53)  Διόνυσος: ὧν οὕνεκʼ εἶδος θνητὸν ἀλλάξας ἔχω
(54)  Διόνυσος: μορφήν τʼ ἐμὴν μετέβαλον εἰς ἀνδρὸς φύσιν.
(55)  Διόνυσος: ἀλλʼ, ὦ λιποῦσαι Τμῶλον ἔρυμα Λυδίας,
(56)  Διόνυσος: θίασος ἐμός, γυναῖκες, ἃς ἐκ βαρβάρων
(57)  Διόνυσος: ἐκόμισα παρέδρους καὶ ξυνεμπόρους ἐμοί,
(58)  Διόνυσος: αἴρεσθε τἀπιχώριʼ ἐν πόλει Φρυγῶν
(59)  Διόνυσος: τύμπανα, Ῥέας τε μητρὸς ἐμά θʼ εὑρήματα,
(60)  Διόνυσος: βασίλειά τʼ ἀμφὶ δώματʼ ἐλθοῦσαι τάδε
(61)  Διόνυσος: κτυπεῖτε Πενθέως, ὡς ὁρᾷ Κάδμου πόλις.
(62)  Διόνυσος: ἐγὼ δὲ βάκχαις, ἐς Κιθαιρῶνος πτυχὰς
(63)  Διόνυσος: ἐλθὼν ἵνʼ εἰσί, συμμετασχήσω χορῶν.
(64y) === Chor ===
(64x) == Lyrik ==
(64)  Χορός: Ἀσίας ἀπὸ γᾶς
(65)  Χορός: ἱερὸν Τμῶλον ἀμείψασα θοάζω
(66)  Χορός: Βρομίῳ πόνον ἡδὺν
(66a)  Χορός: κάματόν τʼ εὐκάματον, Βάκ‖χιον
(67)  Χορός: εὐαζομένα.
(68)  Χορός: τίς ὁδῷ τίς ὁδῷ; τίς;
(69)  Χορός: μελάθροις ἔκτοπος ἔστω, στόμα τʼ εὔφη‖μον
(70)  Χορός: ἅπας ἐξοσιούσθω·
(71)  Χορός: τὰ νομισθέντα γὰρ αἰεὶ
(72)  Χορός: Διόνυσον ὑμνήσω.
(73x) == Strophe 1 ==
(73)  Χορός: ὦ
(73a)  Χορός: μάκαρ, ὅστις εὐδαίμων
(74)  Χορός: τελετὰς θεῶν εἰδὼς
(74a)  Χορός: βιοτὰν ἁγιστεύει καὶ
(75)  Χορός: θιασεύεται ψυχὰν
(76)  Χορός: ἐν ὄρεσσι βακχεύων
(77)  Χορός: ὁσίοις καθαρμοῖσιν,
(78)  Χορός: τά τε ματρὸς μεγάλας ὄρ‖για
(79)  Χορός: Κυβέλας θεμιτεύων,
(80)  Χορός: ἀνὰ θύρσον τε τινάσσων,
(81)  Χορός: κισσῷ τε στεφανωθεὶς
(82)  Χορός: Διόνυσον θεραπεύει.
(83)  Χορός: ἴτε βάκχαι, ἴτε βάκχαι,
(84)  Χορός: Βρόμιον παῖδα θεὸν θεοῦ
(85)  Χορός: Διόνυσον κατάγουσαι
(86)  Χορός: Φρυγίων ἐξ ὀρέων Ἑλ‖λάδος
(87)  Χορός: εἰς εὐρυχόρους ἀ‖γυιάς,
(87a)  Χορός: τὸν Βρόμιον·
(88x) == Antistrophe 1 ==
(88)  Χορός: ὅν
(88a)  Χορός: ποτʼ ἔχουσʼ ἐν ὠδίνων
(89)  Χορός: λοχίαις ἀνάγκαισι
(90)  Χορός: πταμένας Διὸς βροντᾶς νη‖δύος
(91)  Χορός: ἔκβολον μάτηρ
(92)  Χορός: ἔτεκεν, λιποῦσʼ αἰῶ‖να
(93)  Χορός: κεραυνίῳ πληγᾷ·
(94)  Χορός: λοχίοις δʼ αὐτίκα νιν δέ‖ξατο
(95)  Χορός: θαλάμαις Κρονίδας Ζεύς,
(96)  Χορός: κατὰ μηρῷ δὲ καλύψας
(97)  Χορός: χρυσέαισιν συνερείδει
(98)  Χορός: περόναις κρυπτὸν ἀφʼ Ἥρας.
(99)  Χορός: ἔτεκεν δʼ, ἁνίκα Μοῖραι
(100)  Χορός: τέλεσαν, ταυρόκερων θεὸν
(101)  Χορός: στεφάνωσέν τε δρακόντων
(102)  Χορός: στεφάνοις, ἔνθεν ἄγραν θη‖ροτρόφον
(103)  Χορός: μαινάδες ἀμφι‖βάλλονται
(104)  Χορός: πλοκάμοις.
(105x) == Strophe 2 ==
(105)  Χορός: ὦ Σεμέλας τροφοὶ Θῆ‖βαι,
(106)  Χορός: στεφανοῦσθε κισσῷ·
(107)  Χορός: βρύετε βρύετε χλοήρει
(108)  Χορός: μίλακι καλλικάρπῳ
(109)  Χορός: καὶ καταβακχιοῦσθε δρυὸς
(110)  Χορός: ἢ ἐλάτας κλάδοισι,
(111)  Χορός: στικτῶν τʼ ἐνδυτὰ νεβρίδων
(112)  Χορός: στέφετε λευκοτρίχων πλοκάμων
(113)  Χορός: μαλλοῖς· ἀμφὶ δὲ νάρθηκας ὑβριστὰς
(114)  Χορός: ὁσιοῦσθʼ· αὐτίκα γᾶ πᾶσα χορεύσει—
(115)  Χορός: Βρόμιος ὅστις ἄγῃ θιάσουσ—
(116)  Χορός: εἰς ὄρος εἰς ὄρος, ἔνθα μένει
(117)  Χορός: θηλυγενὴς ὄχλος
(118)  Χορός: ἀφʼ ἱστῶν παρὰ κερκίδων τʼ
(119)  Χορός: οἰστρηθεὶς Διονύσῳ.
(120x) == Antistrophe 2 ==
(120)  Χορός: ὦ θαλάμευμα Κουρ‖ήτων
(121)  Χορός: ζάθεοί τε Κρήτας
(122)  Χορός: Διογενέτορες ἔναυλοι,
(123)  Χορός: ἔνθα τρικόρυθες ἄντροις
(124)  Χορός: βυρσότονον κύκλωμα τόδε
(125)  Χορός: μοι Κορύβαντες ηὗρον·
(126)  Χορός: βακχείᾳ δʼ ἀνὰ συντόνῳ
(127)  Χορός: κέρασαν ἁδυβόᾳ Φρυγίων
(128)  Χορός: αὐλῶν πνεύματι ματρός τε Ῥέας ἐς
(129)  Χορός: χέρα θῆκαν, κτύπον εὐάσμασι Βακχᾶν·
(130)  Χορός: παρὰ δὲ μαινόμενοι Σάτυροι
(131)  Χορός: ματέρος ἐξανύσαντο θεᾶς,
(132)  Χορός: ἐς δὲ χορεύματα
(133)  Χορός: συνῆψαν τριετηρίδων,
(134)  Χορός: αἷς χαίρει Διόνυσος.
(135x) == Epode ==
(135)  Χορός: ἡδὺς ἐν ὄρεσιν, ὅταν ἐκ θιάσων δρομαί‖ων
(136)  Χορός: πέσῃ πεδόσε, νε‖βρίδος
(138)  Χορός: ἔχων ἱερὸν ἐνδυτόν, ἀγρεύων
(139)  Χορός: αἷμα τραγοκτόνον, ὠμοφάγον χάριν, ἱέμε‖νος
(140)  Χορός: ἐς ὄρεα Φρύγια, Λύδιʼ, ὁ δʼ ἔξαρχος Βρόμιος,
(141)  Χορός: εὐοἷ.
(142)  Χορός: ῥεῖ δὲ γάλακτι πέδον, ῥεῖ δʼ οἴνῳ, ῥεῖ δὲ μελισσᾶν
(143)  Χορός: νέκταρι.
(144)  Χορός: Συρίας δʼ ὡς λιβάνου κα‖πνὸν
(145)  Χορός: ὁ Βακχεὺς ἀνέχων
(145a)  Χορός: πυρσώδη φλόγα πεύκας
(146)  Χορός: ἐκ νάρθηκος ἀίσσει
(147)  Χορός: δρόμῳ καὶ χοροῖσιν
(148)  Χορός: πλανάτας ἐρεθίζων
(149)  Χορός: ἰαχαῖς τʼ ἀναπάλλων,
(150)  Χορός: τρυφερόν τε πλόκαμον εἰς αἰθέρα ῥίπτων.
(151)  Χορός: ἅμα δʼ εὐάσμασι τοιάδʼ ἐπιβρέμει·
(152)  Χορός: Ὦ ἴτε βάκχαι,
(153)  Χορός: ὦ ἴτε βάκχαι,
(154)  Χορός: Τμώλου χρυσορόου χλιδᾷ
(155)  Χορός: μέλπετε τὸν Διόνυσον
(157)  Χορός: βαρυβρόμων ὑπὸ τυμπάνων,
(158)  Χορός: εὔια τὸν εὔιον ἀγαλλόμεναι θεὸν
(159)  Χορός: ἐν Φρυγίαισι βοαῖς ἐνοπαῖσί τε,
(160)  Χορός: λωτὸς ὅταν εὐκέλαδος
(164)  Χορός: ἱερὸς ἱερὰ παίγματα βρέμῃ, σύνοχα
(165)  Χορός: φοιτάσιν εἰς ὄρος εἰς ὄρος· ἡδομέ‖να
(166)  Χορός: δʼ ἄρα, πῶλος ὅπως ἅμα ματέρι
(169)  Χορός: φορβάδι, κῶλον ἄγει ταχύπουν σκιρτήμασι βάκχα.
(170x) === Episode ===
(170)  Τειρεσίας: τίς ἐν πύλαισι; Κάδμον ἐκκάλει δόμων,
(171)  Τειρεσίας: Ἀγήνορος παῖδʼ, ὃς πόλιν Σιδωνίαν
(172)  Τειρεσίας: λιπὼν ἐπύργωσʼ ἄστυ Θηβαίων τόδε.
(173)  Τειρεσίας: ἴτω τις, εἰσάγγελλε Τειρεσίας ὅτι
(174)  Τειρεσίας: ζητεῖ νιν· οἶδε δʼ αὐτὸς ὧν ἥκω πέρι
(175)  Τειρεσίας: ἅ τε ξυνεθέμην πρέσβυς ὢν γεραιτέρῳ,
(176)  Τειρεσίας: θύρσους ἀνάπτειν καὶ νεβρῶν δορὰς ἔχειν
(177)  Τειρεσίας: στεφανοῦν τε κρᾶτα κισσίνοις βλαστήμασιν.
(178)  Κάδμος: ὦ φίλταθʼ, ὡς σὴν γῆρυν ᾐσθόμην κλύων
(179)  Κάδμος: σοφὴν σοφοῦ παρʼ ἀνδρός, ἐν δόμοισιν ὤν·
(180)  Κάδμος: ἥκω δʼ ἕτοιμος τήνδʼ ἔχων σκευὴν θεοῦ·
(181)  Κάδμος: δεῖ γάρ νιν ὄντα παῖδα θυγατρὸς ἐξ ἐμῆς
(182)  Κάδμος: Διόνυσον ὃς πέφηνεν ἀνθρώποις θεὸς
(183)  Κάδμος: ὅσον καθʼ ἡμᾶς δυνατὸν αὔξεσθαι μέγαν.
(184)  Κάδμος: ποῖ δεῖ χορεύειν, ποῖ καθιστάναι πόδα
(185)  Κάδμος: καὶ κρᾶτα σεῖσαι πολιόν; ἐξηγοῦ σύ μοι
(186)  Κάδμος: γέρων γέροντι, Τειρεσία· σὺ γὰρ σοφός.
(187)  Κάδμος: ὡς οὐ κάμοιμʼ ἂν οὔτε νύκτʼ οὔθʼ ἡμέραν
(188)  Κάδμος: θύρσῳ κροτῶν γῆν· ἐπιλελήσμεθʼ ἡδέως
(189)  Κάδμος: γέροντες ὄντες.
(189b)  Τειρεσίας: ταὔτʼ ἐμοὶ πάσχεις ἄρα·
(190)  Τειρεσίας: κἀγὼ γὰρ ἡβῶ κἀπιχειρήσω χοροῖς.
(191)  Κάδμος: οὐκοῦν ὄχοισιν εἰς ὄρος περάσομεν;
(192)  Τειρεσίας: ἀλλʼ οὐχ ὁμοίως ἂν ὁ θεὸς τιμὴν ἔχοι.
(193)  Κάδμος: γέρων γέροντα παιδαγωγήσω σʼ ἐγώ.
(194)  Τειρεσίας: ὁ θεὸς ἀμοχθὶ κεῖσε νῷν ἡγήσεται.
(195)  Κάδμος: μόνοι δὲ πόλεως Βακχίῳ χορεύσομεν;
(196)  Τειρεσίας: μόνοι γὰρ εὖ φρονοῦμεν, οἱ δʼ ἄλλοι κακῶς.
(197)  Κάδμος: μακρὸν τὸ μέλλειν· ἀλλʼ ἐμῆς ἔχου χερός.
(198)  Τειρεσίας: ἰδού, ξύναπτε καὶ ξυνωρίζου χέρα.
(199)  Κάδμος: οὐ καταφρονῶ ʼγὼ τῶν θεῶν θνητὸς γεγώς.
(200)  Τειρεσίας: οὐδὲν σοφιζόμεσθα τοῖσι δαίμοσιν.
(201)  Τειρεσίας: πατρίους παραδοχάς, ἅς θʼ ὁμήλικας χρόνῳ
(202)  Τειρεσίας: κεκτήμεθʼ, οὐδεὶς αὐτὰ καταβαλεῖ λόγος,
(203)  Τειρεσίας: οὐδʼ εἰ διʼ ἄκρων τὸ σοφὸν ηὕρηται φρενῶν.
(204)  Τειρεσίας: ἐρεῖ τις ὡς τὸ γῆρας οὐκ αἰσχύνομαι,
(205)  Τειρεσίας: μέλλων χορεύειν κρᾶτα κισσώσας ἐμόν;
(206)  Τειρεσίας: οὐ γὰρ διῄρηχʼ ὁ θεός, οὔτε τὸν νέον
(207)  Τειρεσίας: εἰ χρὴ χορεύειν οὔτε τὸν γεραίτερον,
(208)  Τειρεσίας: ἀλλʼ ἐξ ἁπάντων βούλεται τιμὰς ἔχειν
(209)  Τειρεσίας: κοινάς, διαριθμῶν δʼ οὐδένʼ αὔξεσθαι θέλει.
(210)  Κάδμος: ἐπεὶ σὺ φέγγος, Τειρεσία, τόδʼ οὐχ ὁρᾷς,
(211)  Κάδμος: ἐγὼ προφήτης σοι λόγων γενήσομαι.
(212)  Κάδμος: Πενθεὺς πρὸς οἴκους ὅδε διὰ σπουδῆς περᾷ,
(213)  Κάδμος: Ἐχίονος παῖς, ᾧ κράτος δίδωμι γῆς.
(214)  Κάδμος: ὡς ἐπτόηται· τί ποτʼ ἐρεῖ νεώτερον;
(215)  Πενθεύς: ἔκδημος ὢν μὲν τῆσδʼ ἐτύγχανον χθονός,
(216)  Πενθεύς: κλύω δὲ νεοχμὰ τήνδʼ ἀνὰ πτόλιν κακά,
(217)  Πενθεύς: γυναῖκας ἡμῖν δώματʼ ἐκλελοιπέναι
(218)  Πενθεύς: πλασταῖσι βακχείαισιν, ἐν δὲ δασκίοις
(219)  Πενθεύς: ὄρεσι θοάζειν, τὸν νεωστὶ δαίμονα
(220)  Πενθεύς: Διόνυσον, ὅστις ἔστι, τιμώσας χοροῖς·
(221)  Πενθεύς: πλήρεις δὲ θιάσοις ἐν μέσοισιν ἑστάναι
(222)  Πενθεύς: κρατῆρας, ἄλλην δʼ ἄλλοσʼ εἰς ἐρημίαν
(223)  Πενθεύς: πτώσσουσαν εὐναῖς ἀρσένων ὑπηρετεῖν,
(224)  Πενθεύς: πρόφασιν μὲν ὡς δὴ μαινάδας θυοσκόους,
(225)  Πενθεύς: τὴν δʼ Ἀφροδίτην πρόσθʼ ἄγειν τοῦ Βακχίου.
(226)  Πενθεύς: ὅσας μὲν οὖν εἴληφα, δεσμίους χέρας
(227)  Πενθεύς: σῴζουσι πανδήμοισι πρόσπολοι στέγαις·
(228)  Πενθεύς: ὅσαι δʼ ἄπεισιν, ἐξ ὄρους θηράσομαι,
(229)  Πενθεύς: Ἰνώ τʼ Ἀγαύην θʼ, ἥ μʼ ἔτικτʼ Ἐχίονι,
(230)  Πενθεύς: Ἀκταίονός τε μητέρʼ, Αὐτονόην λέγω.
(231)  Πενθεύς: καὶ σφᾶς σιδηραῖς ἁρμόσας ἐν ἄρκυσιν
(232)  Πενθεύς: παύσω κακούργου τῆσδε βακχείας τάχα.
(233)  Πενθεύς: λέγουσι δʼ ὥς τις εἰσελήλυθε ξένος,
(234)  Πενθεύς: γόης ἐπῳδὸς Λυδίας ἀπὸ χθονός,
(235)  Πενθεύς: ξανθοῖσι βοστρύχοισιν εὐοσμῶν κόμην,
(236)  Πενθεύς: οἰνῶπας ὄσσοις χάριτας Ἀφροδίτης ἔχων,
(237)  Πενθεύς: ὃς ἡμέρας τε κεὐφρόνας συγγίγνεται
(238)  Πενθεύς: τελετὰς προτείνων εὐίους νεάνισιν.
(239)  Πενθεύς: εἰ δʼ αὐτὸν εἴσω τῆσδε λήψομαι στέγης,
(240)  Πενθεύς: παύσω κτυποῦντα θύρσον ἀνασείοντά τε
(241)  Πενθεύς: κόμας, τράχηλον σώματος χωρὶς τεμών.
(242)  Πενθεύς: ἐκεῖνος εἶναί φησι Διόνυσον θεόν,
(243)  Πενθεύς: ἐκεῖνος ἐν μηρῷ ποτʼ ἐρράφθαι Διός,
(244)  Πενθεύς: ὃς ἐκπυροῦται λαμπάσιν κεραυνίαις
(245)  Πενθεύς: σὺν μητρί, Δίους ὅτι γάμους ἐψεύσατο.
(246)  Πενθεύς: ταῦτʼ οὐχὶ δεινῆς ἀγχόνης ἔστʼ ἄξια,
(247)  Πενθεύς: ὕβρεις ὑβρίζειν, ὅστις ἔστιν ὁ ξένος;
(248)  Πενθεύς: ἀτὰρ τόδʼ ἄλλο θαῦμα, τὸν τερασκόπον
(249)  Πενθεύς: ἐν ποικίλαισι νεβρίσι Τειρεσίαν ὁρῶ
(250)  Πενθεύς: πατέρα τε μητρὸς τῆς ἐμῆσ—πολὺν γέλων—
(251)  Πενθεύς: νάρθηκι βακχεύοντʼ· ἀναίνομαι, πάτερ,
(252)  Πενθεύς: τὸ γῆρας ὑμῶν εἰσορῶν νοῦν οὐκ ἔχον.
(253)  Πενθεύς: οὐκ ἀποτινάξεις κισσόν; οὐκ ἐλευθέραν
(254)  Πενθεύς: θύρσου μεθήσεις χεῖρʼ, ἐμῆς μητρὸς πάτερ;
(255)  Πενθεύς: σὺ ταῦτʼ ἔπεισας, Τειρεσία· τόνδʼ αὖ θέλεις
(256)  Πενθεύς: τὸν δαίμονʼ ἀνθρώποισιν ἐσφέρων νέον
(257)  Πενθεύς: σκοπεῖν πτερωτοὺς κἀμπύρων μισθοὺς φέρειν.
(258)  Πενθεύς: εἰ μή σε γῆρας πολιὸν ἐξερρύετο,
(259)  Πενθεύς: καθῆσʼ ἂν ἐν βάκχαισι δέσμιος μέσαις,
(260)  Πενθεύς: τελετὰς πονηρὰς εἰσάγων· γυναιξὶ γὰρ
(261)  Πενθεύς: ὅπου βότρυος ἐν δαιτὶ γίγνεται γάνος,
(262)  Πενθεύς: οὐχ ὑγιὲς οὐδὲν ἔτι λέγω τῶν ὀργίων.
(263)  Χορός: τῆς δυσσεβείας. ὦ ξένʼ, οὐκ αἰδῇ θεοὺς
(264)  Χορός: Κάδμον τε τὸν σπείραντα γηγενῆ στάχυν,
(265)  Χορός: Ἐχίονος δʼ ὢν παῖς καταισχύνεις γένος;
(266)  Τειρεσίας: ὅταν λάβῃ τις τῶν λόγων ἀνὴρ σοφὸς
(267)  Τειρεσίας: καλὰς ἀφορμάς, οὐ μέγʼ ἔργον εὖ λέγειν·
(268)  Τειρεσίας: σὺ δʼ εὔτροχον μὲν γλῶσσαν ὡς φρονῶν ἔχεις,
(269)  Τειρεσίας: ἐν τοῖς λόγοισι δʼ οὐκ ἔνεισί σοι φρένες.
(270)  Τειρεσίας: θράσει δὲ δυνατὸς καὶ λέγειν οἷός τʼ ἀνὴρ
(271)  Τειρεσίας: κακὸς πολίτης γίγνεται νοῦν οὐκ ἔχων.
(272)  Τειρεσίας: οὗτος δʼ ὁ δαίμων ὁ νέος, ὃν σὺ διαγελᾷς,
(273)  Τειρεσίας: οὐκ ἂν δυναίμην μέγεθος ἐξειπεῖν ὅσος
(274)  Τειρεσίας: καθʼ Ἑλλάδʼ ἔσται. δύο γάρ, ὦ νεανία,
(275)  Τειρεσίας: τὰ πρῶτʼ ἐν ἀνθρώποισι· Δημήτηρ θεά—
(276)  Τειρεσίας: γῆ δʼ ἐστίν, ὄνομα δʼ ὁπότερον βούλῃ κάλει·
(277)  Τειρεσίας: αὕτη μὲν ἐν ξηροῖσιν ἐκτρέφει βροτούς·
(278)  Τειρεσίας: ὃς δʼ ἦλθʼ ἔπειτʼ, ἀντίπαλον ὁ Σεμέλης γόνος
(279)  Τειρεσίας: βότρυος ὑγρὸν πῶμʼ ηὗρε κεἰσηνέγκατο
(280)  Τειρεσίας: θνητοῖς, ὃ παύει τοὺς ταλαιπώρους βροτοὺς
(281)  Τειρεσίας: λύπης, ὅταν πλησθῶσιν ἀμπέλου ῥοῆς,
(282)  Τειρεσίας: ὕπνον τε λήθην τῶν καθʼ ἡμέραν κακῶν
(283)  Τειρεσίας: δίδωσιν, οὐδʼ ἔστʼ ἄλλο φάρμακον πόνων.
(284)  Τειρεσίας: οὗτος θεοῖσι σπένδεται θεὸς γεγώς,
(285)  Τειρεσίας: ὥστε διὰ τοῦτον τἀγάθʼ ἀνθρώπους ἔχειν.
(286)  Τειρεσίας: καὶ καταγελᾷς νιν, ὡς ἐνερράφη Διὸς
(287)  Τειρεσίας: μηρῷ; διδάξω σʼ ὡς καλῶς ἔχει τόδε.
(288)  Τειρεσίας: ἐπεί νιν ἥρπασʼ ἐκ πυρὸς κεραυνίου
(289)  Τειρεσίας: Ζεύς, ἐς δʼ Ὄλυμπον βρέφος ἀνήγαγεν θεόν,
(290)  Τειρεσίας: Ἥρα νιν ἤθελʼ ἐκβαλεῖν ἀπʼ οὐρανοῦ·
(291)  Τειρεσίας: Ζεὺς δʼ ἀντεμηχανήσαθʼ οἷα δὴ θεός.
(292)  Τειρεσίας: ῥήξας μέρος τι τοῦ χθόνʼ ἐγκυκλουμένου
(293)  Τειρεσίας: αἰθέρος, ἔθηκε τόνδʼ ὅμηρον ἐκδιδούς,
(293a)  Τειρεσίας: [[Zeile Lost]]
(294)  Τειρεσίας: Διόνυσον Ἥρας νεικέων· χρόνῳ δέ νιν
(295)  Τειρεσίας: βροτοὶ ῥαφῆναί φασιν ἐν μηρῷ Διός,
(296)  Τειρεσίας: ὄνομα μεταστήσαντες, ὅτι θεᾷ θεὸς
(297)  Τειρεσίας: Ἥρᾳ ποθʼ ὡμήρευσε, συνθέντες λόγον.
(298)  Τειρεσίας: μάντις δʼ ὁ δαίμων ὅδε· τὸ γὰρ βακχεύσιμον
(299)  Τειρεσίας: καὶ τὸ μανιῶδες μαντικὴν πολλὴν ἔχει·
(300)  Τειρεσίας: ὅταν γὰρ ὁ θεὸς ἐς τὸ σῶμʼ ἔλθῃ πολύς,
(301)  Τειρεσίας: λέγειν τὸ μέλλον τοὺς μεμηνότας ποιεῖ.
(302)  Τειρεσίας: Ἄρεώς τε μοῖραν μεταλαβὼν ἔχει τινά·
(303)  Τειρεσίας: στρατὸν γὰρ ἐν ὅπλοις ὄντα κἀπὶ τάξεσιν
(304)  Τειρεσίας: φόβος διεπτόησε πρὶν λόγχης θιγεῖν.
(305)  Τειρεσίας: μανία δὲ καὶ τοῦτʼ ἐστὶ Διονύσου πάρα.
(306)  Τειρεσίας: ἔτʼ αὐτὸν ὄψῃ κἀπὶ Δελφίσιν πέτραις
(307)  Τειρεσίας: πηδῶντα σὺν πεύκαισι δικόρυφον πλάκα,
(308)  Τειρεσίας: πάλλοντα καὶ σείοντα βακχεῖον κλάδον,
(309)  Τειρεσίας: μέγαν τʼ ἀνʼ Ἑλλάδα. ἀλλʼ ἐμοί, Πενθεῦ, πιθοῦ·
(310)  Τειρεσίας: μὴ τὸ κράτος αὔχει δύναμιν ἀνθρώποις ἔχειν,
(311)  Τειρεσίας: μηδʼ, ἢν δοκῇς μέν, ἡ δὲ δόξα σου νοσῇ,
(312)  Τειρεσίας: φρονεῖν δόκει τι· τὸν θεὸν δʼ ἐς γῆν δέχου
(313)  Τειρεσίας: καὶ σπένδε καὶ βάκχευε καὶ στέφου κάρα.
(314)  Τειρεσίας: οὐχ ὁ Διόνυσος σωφρονεῖν ἀναγκάσει
(315)  Τειρεσίας: γυναῖκας ἐς τὴν Κύπριν, ἀλλʼ ἐν τῇ φύσει
(316)  Τειρεσίας: τὸ σωφρονεῖν ἔνεστιν εἰς τὰ πάντʼ ἀεί
(317)  Τειρεσίας: τοῦτο σκοπεῖν χρή· καὶ γὰρ ἐν βακχεύμασιν
(318)  Τειρεσίας: οὖσʼ ἥ γε σώφρων οὐ διαφθαρήσεται.
(319)  Τειρεσίας: ὁρᾷς, σὺ χαίρεις, ὅταν ἐφεστῶσιν πύλαις
(320)  Τειρεσίας: πολλοί, τὸ Πενθέως δʼ ὄνομα μεγαλύνῃ πόλις·
(321)  Τειρεσίας: κἀκεῖνος, οἶμαι, τέρπεται τιμώμενος.
(322)  Τειρεσίας: ἐγὼ μὲν οὖν καὶ Κάδμος, ὃν σὺ διαγελᾷς,
(323)  Τειρεσίας: κισσῷ τʼ ἐρεψόμεσθα καὶ χορεύσομεν,
(324)  Τειρεσίας: πολιὰ ξυνωρίς, ἀλλʼ ὅμως χορευτέον,
(325)  Τειρεσίας: κοὐ θεομαχήσω σῶν λόγων πεισθεὶς ὕπο.
(326)  Τειρεσίας: μαίνῃ γὰρ ὡς ἄλγιστα, κοὔτε φαρμάκοις
(327)  Τειρεσίας: ἄκη λάβοις ἂν οὔτʼ ἄνευ τούτων νοσεῖς.
(328)  Χορός: ὦ πρέσβυ, Φοῖβόν τʼ οὐ καταισχύνεις λόγοις,
(329)  Χορός: τιμῶν τε Βρόμιον σωφρονεῖς, μέγαν θεόν.
(330)  Κάδμος: ὦ παῖ, καλῶς σοι Τειρεσίας παρῄνεσεν.
(331)  Κάδμος: οἴκει μεθʼ ἡμῶν, μὴ θύραζε τῶν νόμων.
(332)  Κάδμος: νῦν γὰρ πέτῃ τε καὶ φρονῶν οὐδὲν φρονεῖς.
(333)  Κάδμος: κεἰ μὴ γὰρ ἔστιν ὁ θεὸς οὗτος, ὡς σὺ φῄς,
(334)  Κάδμος: παρὰ σοὶ λεγέσθω· καὶ καταψεύδου καλῶς
(335)  Κάδμος: ὡς ἔστι, Σεμέλη θʼ ἵνα δοκῇ θεὸν τεκεῖν,
(336)  Κάδμος: ἡμῖν τε τιμὴ παντὶ τῷ γένει προσῇ.
(337)  Κάδμος: ὁρᾷς τὸν Ἀκτέωνος ἄθλιον μόρον,
(338)  Κάδμος: ὃν ὠμόσιτοι σκύλακες ἃς ἐθρέψατο
(339)  Κάδμος: διεσπάσαντο, κρείσσονʼ ἐν κυναγίαις
(340)  Κάδμος: Ἀρτέμιδος εἶναι κομπάσαντʼ, ἐν ὀργάσιν.
(341)  Κάδμος: ὃ μὴ πάθῃς σύ· δεῦρό σου στέψω κάρα
(342)  Κάδμος: κισσῷ· μεθʼ ἡμῶν τῷ θεῷ τιμὴν δίδου.
(343)  Πενθεύς: οὐ μὴ προσοίσεις χεῖρα, βακχεύσεις δʼ ἰών,
(344)  Πενθεύς: μηδʼ ἐξομόρξῃ μωρίαν τὴν σὴν ἐμοί;
(345)  Πενθεύς: τῆς σῆς δʼ ἀνοίας τόνδε τὸν διδάσκαλον
(346)  Πενθεύς: δίκην μέτειμι. στειχέτω τις ὡς τάχος,
(347)  Πενθεύς: ἐλθὼν δὲ θάκους τοῦδʼ ἵνʼ οἰωνοσκοπεῖ
(348)  Πενθεύς: μοχλοῖς τριαίνου κἀνάτρεψον ἔμπαλιν,
(349)  Πενθεύς: ἄνω κάτω τὰ πάντα συγχέας ὁμοῦ,
(350)  Πενθεύς: καὶ στέμματʼ ἀνέμοις καὶ θυέλλαισιν μέθες.
(351)  Πενθεύς: μάλιστα γάρ νιν δήξομαι δράσας τάδε.
(352)  Πενθεύς: οἳ δʼ ἀνὰ πόλιν στείχοντες ἐξιχνεύσατε
(353)  Πενθεύς: τὸν θηλύμορφον ξένον, ὃς ἐσφέρει νόσον
(354)  Πενθεύς: καινὴν γυναιξὶ καὶ λέχη λυμαίνεται.
(355)  Πενθεύς: κἄνπερ λάβητε, δέσμιον πορεύσατε
(356)  Πενθεύς: δεῦρʼ αὐτόν, ὡς ἂν λευσίμου δίκης τυχὼν
(357)  Πενθεύς: θάνῃ, πικρὰν βάκχευσιν ἐν Θήβαις ἰδών.
(358)  Τειρεσίας: ὦ σχέτλιʼ, ὡς οὐκ οἶσθα ποῦ ποτʼ εἶ λόγων.
(359)  Τειρεσίας: μέμηνας ἤδη· καὶ πρὶν ἐξέστης φρενῶν.
(360)  Τειρεσίας: στείχωμεν ἡμεῖς, Κάδμε, κἀξαιτώμεθα
(361)  Τειρεσίας: ὑπέρ τε τούτου καίπερ ὄντος ἀγρίου
(362)  Τειρεσίας: ὑπέρ τε πόλεως τὸν θεὸν μηδὲν νέον
(363)  Τειρεσίας: δρᾶν. ἀλλʼ ἕπου μοι κισσίνου βάκτρου μέτα,
(364)  Τειρεσίας: πειρῶ δʼ ἀνορθοῦν σῶμʼ ἐμόν, κἀγὼ τὸ σόν·
(365)  Τειρεσίας: γέροντε δʼ αἰσχρὸν δύο πεσεῖν· ἴτω δʼ ὅμως,
(366)  Τειρεσίας: τῷ Βακχίῳ γὰρ τῷ Διὸς δουλευτέον.
(367)  Τειρεσίας: Πενθεὺς δʼ ὅπως μὴ πένθος εἰσοίσει δόμοις
(368)  Τειρεσίας: τοῖς σοῖσι, Κάδμε· μαντικῇ μὲν οὐ λέγω,
(369)  Τειρεσίας: τοῖς πράγμασιν δέ· μῶρα γὰρ μῶρος λέγει.
(370y) === Chor ===
(370x) == Strophe 1 ==
(370)  Χορός: Ὁσία πότνα θεῶν,
(371)  Χορός: Ὁσία δʼ ἃ κατὰ γᾶν
(372)  Χορός: χρυσέαν πτέρυγα φέρεις,
(373)  Χορός: τάδε Πενθέως ἀίεις;
(374)  Χορός: ἀίεις οὐχ ὁσίαν
(375)  Χορός: ὕβριν ἐς τὸν Βρόμιον, τὸν
(376)  Χορός: Σεμέλας, τὸν παρὰ καλλι‖στεφάνοις
(377)  Χορός: εὐφροσύναις δαί‖μονα
(378)  Χορός: πρῶτον μακάρων; ὃς τάδʼ ἔχει,
(379)  Χορός: θιασεύειν τε χοροῖς
(380)  Χορός: μετά τʼ αὐλοῦ γελάσαι
(381)  Χορός: ἀποπαῦσαί τε μερίμνας,
(382)  Χορός: ὁπόταν βότρυος ἔλθῃ
(383)  Χορός: γάνος ἐν δαιτὶ θεῶν, κισ‖σοφόροις
(384)  Χορός: δʼ ἐν θαλίαις ἀν‖δράσι
(385)  Χορός: κρατὴρ ὕπνον ἀμ‖φιβάλλῃ
(385a)  Χορός: 
(386x) == Antistrophe 1 ==
(386)  Χορός: ἀχαλίνων στομάτων
(387)  Χορός: ἀνόμου τʼ ἀφροσύνας
(388)  Χορός: τὸ τέλος δυστυχία·
(389)  Χορός: ὁ δὲ τᾶς ἡσυχίας
(390)  Χορός: βίοτος καὶ τὸ φρονεῖν
(391)  Χορός: ἀσάλευτόν τε μένει καὶ
(392)  Χορός: συνέχει δώματα· πόρσω
(393)  Χορός: γὰρ ὅμως αἰθέρα ναίον‖τες
(394)  Χορός: ὁρῶσιν τὰ βροτῶν οὐρανίδαι.
(395)  Χορός: τὸ σοφὸν δʼ οὐ σοφία
(396)  Χορός: τό τε μὴ θνητὰ φρονεῖν.
(397)  Χορός: βραχὺς αἰών· ἐπὶ τούτῳ
(398)  Χορός: δέ τις ἂν μεγάλα διώκων
(399)  Χορός: τὰ παρόντʼ οὐχὶ φέροι. μαι‖νομένων
(400)  Χορός: οἵδε τρόποι καὶ
(401)  Χορός: κακοβούλων παρʼ ἔμοι‖γε
(401a)  Χορός: φωτῶν.
(402x) == Strophe 2 ==
(402)  Χορός: ἱκοίμαν ποτὶ Κύπρον,
(403)  Χορός: νᾶσον τᾶς Ἀφροδίτας,
(404)  Χορός: ἵνʼ οἱ θελξίφρονες νέμον‖ται
(405)  Χορός: θνατοῖσιν Ἔρωτες,
(406)  Χορός: Πάφον θʼ ἃν ἑκατόστομοι
(407)  Χορός: βαρβάρου ποταμοῦ ῥοαὶ
(408)  Χορός: καρπίζουσιν ἄνομβροι.
(409)  Χορός: οὗ δʼ ἁ καλλιστευομένα
(410)  Χορός: Πιερία μούσειος ἕδρα,
(411)  Χορός: σεμνὰ κλιτὺς Ὀλύμπου,
(412)  Χορός: ἐκεῖσʼ ἄγε με, Βρόμιε Βρόμιε,
(413)  Χορός: πρόβακχʼ εὔιε δαῖμον.
(414)  Χορός: ἐκεῖ Χάριτες,
(415)  Χορός: ἐκεῖ δὲ Πόθος· ἐκεῖ δὲ βάκ‖χαις
(416)  Χορός: θέμις ὀργιάζειν.
(417x) == Antistrophe 2 ==
(417)  Χορός: ὁ δαίμων ὁ Διὸς παῖς
(418)  Χορός: χαίρει μὲν θαλίαισιν,
(419)  Χορός: φιλεῖ δʼ ὀλβοδότειραν Εἰ‖ρήναν,
(420)  Χορός: κουροτρόφον θεάν.
(421)  Χορός: ἴσαν δʼ ἔς τε τὸν ὄλβιον
(422)  Χορός: τόν τε χείρονα δῶκʼ ἔχειν
(423)  Χορός: οἴνου τέρψιν ἄλυπον·
(424)  Χορός: μισεῖ δʼ ᾧ μὴ ταῦτα μέλει,
(425)  Χορός: κατὰ φάος νύκτας τε φίλας
(426)  Χορός: εὐαίωνα διαζῆν,
(427)  Χορός: σοφὰν δʼ ἀπέχειν πραπίδα φρένα τε
(428)  Χορός: περισσῶν παρὰ φωτῶν·
(430)  Χορός: τὸ πλῆθος ὅ τι
(431)  Χορός: τὸ φαυλότερον ἐνόμισε χρῆ‖ταί
(432)  Χορός: τε, τόδʼ ἂν δεχοίμαν.
(434x) === Episode ===
(434)  Θεράπων: Πενθεῦ, πάρεσμεν τήνδʼ ἄγραν ἠγρευκότες
(435)  Θεράπων: ἐφʼ ἣν ἔπεμψας, οὐδʼ ἄκρανθʼ ὡρμήσαμεν.
(436)  Θεράπων: ὁ θὴρ δʼ ὅδʼ ἡμῖν πρᾶος οὐδʼ ὑπέσπασεν
(437)  Θεράπων: φυγῇ πόδʼ, ἀλλʼ ἔδωκεν οὐκ ἄκων χέρας
(438)  Θεράπων: οὐδʼ ὠχρός, οὐδʼ ἤλλαξεν οἰνωπὸν γένυν,
(439)  Θεράπων: γελῶν δὲ καὶ δεῖν κἀπάγειν ἐφίετο
(440)  Θεράπων: ἔμενέ τε, τοὐμὸν εὐτρεπὲς ποιούμενος.
(441)  Θεράπων: κἀγὼ διʼ αἰδοῦς εἶπον· Ὦ ξένʼ, οὐχ ἑκὼν
(442)  Θεράπων: ἄγω σε, Πενθέως δʼ ὅς μʼ ἔπεμψʼ ἐπιστολαῖς.
(443)  Θεράπων: ἃς δʼ αὖ σὺ βάκχας εἷρξας, ἃς συνήρπασας
(444)  Θεράπων: κἄδησας ἐν δεσμοῖσι πανδήμου στέγης,
(445)  Θεράπων: φροῦδαί γʼ ἐκεῖναι λελυμέναι πρὸς ὀργάδας
(446)  Θεράπων: σκιρτῶσι Βρόμιον ἀνακαλούμεναι θεόν·
(447)  Θεράπων: αὐτόματα δʼ αὐταῖς δεσμὰ διελύθη ποδῶν
(448)  Θεράπων: κλῇδές τʼ ἀνῆκαν θύρετρʼ ἄνευ θνητῆς χερός.
(449)  Θεράπων: πολλῶν δʼ ὅδʼ ἁνὴρ θαυμάτων ἥκει πλέως
(450)  Θεράπων: ἐς τάσδε Θήβας. σοὶ δὲ τἄλλα χρὴ μέλειν.
(451)  Πενθεύς: μέθεσθε χειρῶν τοῦδʼ· ἐν ἄρκυσιν γὰρ ὢν
(452)  Πενθεύς: οὐκ ἔστιν οὕτως ὠκὺς ὥστε μʼ ἐκφυγεῖν.
(453)  Πενθεύς: ἀτὰρ τὸ μὲν σῶμʼ οὐκ ἄμορφος εἶ, ξένε,
(454)  Πενθεύς: ὡς ἐς γυναῖκας, ἐφʼ ὅπερ ἐς Θήβας πάρει·
(455)  Πενθεύς: πλόκαμός τε γάρ σου ταναός, οὐ πάλης ὕπο,
(456)  Πενθεύς: γένυν παρʼ αὐτὴν κεχυμένος, πόθου πλέως·
(457)  Πενθεύς: λευκὴν δὲ χροιὰν ἐκ παρασκευῆς ἔχεις,
(458)  Πενθεύς: οὐχ ἡλίου βολαῖσιν, ἀλλʼ ὑπὸ σκιᾶς,
(459)  Πενθεύς: τὴν Ἀφροδίτην καλλονῇ θηρώμενος.
(460)  Πενθεύς: πρῶτον μὲν οὖν μοι λέξον ὅστις εἶ γένος.
(461)  Διόνυσος: οὐ κόμπος οὐδείς· ῥᾴδιον δʼ εἰπεῖν τόδε.
(462)  Διόνυσος: τὸν ἀνθεμώδη Τμῶλον οἶσθά που κλύων.
(463)  Πενθεύς: οἶδʼ, ὃς τὸ Σάρδεων ἄστυ περιβάλλει κύκλῳ.
(464)  Διόνυσος: ἐντεῦθέν εἰμι, Λυδία δέ μοι πατρίς.
(465)  Πενθεύς: πόθεν δὲ τελετὰς τάσδʼ ἄγεις ἐς Ἑλλάδα;
(466)  Διόνυσος: Διόνυσος ἡμᾶς εἰσέβησʼ, ὁ τοῦ Διός.
(467)  Πενθεύς: Ζεὺς δʼ ἔστʼ ἐκεῖ τις, ὃς νέους τίκτει θεούς;
(468)  Διόνυσος: οὔκ, ἀλλʼ ὁ Σεμέλην ἐνθάδε ζεύξας γάμοις.
(469)  Πενθεύς: πότερα δὲ νύκτωρ σʼ ἢ κατʼ ὄμμʼ ἠνάγκασεν;
(470)  Διόνυσος: ὁρῶν ὁρῶντα, καὶ δίδωσιν ὄργια.
(471)  Πενθεύς: τὰ δʼ ὄργιʼ ἐστὶ τίνʼ ἰδέαν ἔχοντά σοι;
(472)  Διόνυσος: ἄρρητʼ ἀβακχεύτοισιν εἰδέναι βροτῶν.
(473)  Πενθεύς: ἔχει δʼ ὄνησιν τοῖσι θύουσιν τίνα;
(474)  Διόνυσος: οὐ θέμις ἀκοῦσαί σʼ, ἔστι δʼ ἄξιʼ εἰδέναι.
(475)  Πενθεύς: εὖ τοῦτʼ ἐκιβδήλευσας, ἵνʼ ἀκοῦσαι θέλω.
(476)  Διόνυσος: ἀσέβειαν ἀσκοῦντʼ ὄργιʼ ἐχθαίρει θεοῦ.
(477)  Πενθεύς: τὸν θεὸν ὁρᾶν γὰρ φῂς σαφῶς, ποῖός τις ἦν;
(478)  Διόνυσος: ὁποῖος ἤθελʼ· οὐκ ἐγὼ ʼτασσον τόδε.
(479)  Πενθεύς: τοῦτʼ αὖ παρωχέτευσας εὖ κοὐδὲν λέγων.
(480)  Διόνυσος: δόξει τις ἀμαθεῖ σοφὰ λέγων οὐκ εὖ φρονεῖν.
(481)  Πενθεύς: ἦλθες δὲ πρῶτα δεῦρʼ ἄγων τὸν δαίμονα;
(482)  Διόνυσος: πᾶς ἀναχορεύει βαρβάρων τάδʼ ὄργια.
(483)  Πενθεύς: φρονοῦσι γὰρ κάκιον Ἑλλήνων πολύ.
(484)  Διόνυσος: τάδʼ εὖ γε μᾶλλον· οἱ νόμοι δὲ διάφοροι.
(485)  Πενθεύς: τὰ δʼ ἱερὰ νύκτωρ ἢ μεθʼ ἡμέραν τελεῖς;
(486)  Διόνυσος: νύκτωρ τὰ πολλά· σεμνότητʼ ἔχει σκότος.
(487)  Πενθεύς: τοῦτʼ ἐς γυναῖκας δόλιόν ἐστι καὶ σαθρόν.
(488)  Διόνυσος: κἀν ἡμέρᾳ τό γʼ αἰσχρὸν ἐξεύροι τις ἄν.
(489)  Πενθεύς: δίκην σε δοῦναι δεῖ σοφισμάτων κακῶν.
(490)  Διόνυσος: σὲ δʼ ἀμαθίας γε κἀσεβοῦντʼ ἐς τὸν θεόν.
(491)  Πενθεύς: ὡς θρασὺς ὁ βάκχος κοὐκ ἀγύμναστος λόγων.
(492)  Διόνυσος: εἴφʼ ὅ τι παθεῖν δεῖ· τί με τὸ δεινὸν ἐργάσῃ;
(493)  Πενθεύς: πρῶτον μὲν ἁβρὸν βόστρυχον τεμῶ σέθεν.
(494)  Διόνυσος: ἱερὸς ὁ πλόκαμος· τῷ θεῷ δʼ αὐτὸν τρέφω.
(495)  Πενθεύς: ἔπειτα θύρσον τόνδε παράδος ἐκ χεροῖν.
(496)  Διόνυσος: αὐτός μʼ ἀφαιροῦ· τόνδε Διονύσου φορῶ.
(497)  Πενθεύς: εἱρκταῖσί τʼ ἔνδον σῶμα σὸν φυλάξομεν.
(498)  Διόνυσος: λύσει μʼ ὁ δαίμων αὐτός, ὅταν ἐγὼ θέλω.
(499)  Πενθεύς: ὅταν γε καλέσῃς αὐτὸν ἐν βάκχαις σταθείς.
(500)  Διόνυσος: καὶ νῦν ἃ πάσχω πλησίον παρὼν ὁρᾷ.
(501)  Πενθεύς: καὶ ποῦ ʼστιν; οὐ γὰρ φανερὸς ὄμμασίν γʼ ἐμοῖς.
(502)  Διόνυσος: παρʼ ἐμοί· σὺ δʼ ἀσεβὴς αὐτὸς ὢν οὐκ εἰσορᾷς.
(503)  Πενθεύς: λάζυσθε· καταφρονεῖ με καὶ Θήβας ὅδε.
(504)  Διόνυσος: αὐδῶ με μὴ δεῖν σωφρονῶν οὐ σώφροσιν.
(505)  Πενθεύς: ἐγὼ δὲ δεῖν γε, κυριώτερος σέθεν.
(506)  Διόνυσος: οὐκ οἶσθʼ ὅ τι ζῇς, οὐδʼ ὃ δρᾷς, οὐδʼ ὅστις εἶ.
(507)  Πενθεύς: Πενθεύς, Ἀγαύης παῖς, πατρὸς δʼ Ἐχίονος.
(508)  Διόνυσος: ἐνδυστυχῆσαι τοὔνομʼ ἐπιτήδειος εἶ.
(509)  Πενθεύς: χώρει· καθείρξατʼ αὐτὸν ἱππικαῖς πέλας
(510)  Πενθεύς: φάτναισιν, ὡς ἂν σκότιον εἰσορᾷ κνέφας.
(511)  Πενθεύς: ἐκεῖ χόρευε· τάσδε δʼ ἃς ἄγων πάρει
(512)  Πενθεύς: κακῶν συνεργοὺς ἢ διεμπολήσομεν
(513)  Πενθεύς: ἢ χεῖρα δούπου τοῦδε καὶ βύρσης κτύπου
(514)  Πενθεύς: παύσας, ἐφʼ ἱστοῖς δμωίδας κεκτήσομαι.
(515)  Διόνυσος: στείχοιμʼ ἄν· ὅ τι γὰρ μὴ χρεών, οὔτοι χρεὼν
(516)  Διόνυσος: παθεῖν. ἀτάρ τοι τῶνδʼ ἄποινʼ ὑβρισμάτων
(517)  Διόνυσος: μέτεισι Διόνυσός σʼ, ὃν οὐκ εἶναι λέγεις·
(518)  Διόνυσος: ἡμᾶς γὰρ ἀδικῶν κεῖνον εἰς δεσμοὺς ἄγεις.
(519y) === Chor ===
(519x) == Strophe 1 ==
(519)  Χορός: [[Zeile Lost]]
(519a)  Χορός: Ἀχελῴου θύγατερ,
(520)  Χορός: πότνιʼ εὐπάρθενε Δίρκα,
(521)  Χορός: σὺ γὰρ ἐν σαῖς ποτε παγαῖς
(522)  Χορός: τὸ Διὸς βρέφος ἔλαβες,
(523)  Χορός: ὅτε μηρῷ πυρὸς ἐξ ἀ‖θανάτου
(524)  Χορός: Ζεὺς ὁ τεκὼν ἥρ‖πασέ
(525)  Χορός: νιν, τάδʼ ἀναβοάσας·
(526)  Χορός: Ἴθι, Διθύραμβʼ, ἐμὰν ἄρ‖σενα
(527)  Χορός: τάνδε βᾶθι νηδύν·
(528)  Χορός: ἀναφαίνω σε τόδʼ, ὦ Βάκ‖χιε,
(529)  Χορός: Θήβαις ὀνομάζειν.
(530)  Χορός: σὺ δέ μʼ, ὦ μάκαιρα Δίρκα,
(531)  Χορός: στεφανηφόρους ἀπωθῇ
(532)  Χορός: θιάσους ἔχουσαν ἐν σοί.
(533)  Χορός: τί μʼ ἀναίνῃ; τί με φεύγεις;
(534)  Χορός: ἔτι ναὶ τὰν βοτρυώδη
(535)  Χορός: Διονύσου χάριν οἴνας,
(536)  Χορός: ἔτι σοι τοῦ Βρομίου μελήσει.
(537x) == Antistrophe 1 ==
(537)  Χορός: οἵαν οἵαν ὀργὰν
(538)  Χορός: ἀναφαίνει χθόνιον
(539)  Χορός: γένος ἐκφύς τε δράκοντός
(540)  Χορός: ποτε Πενθεύς, ὃν Ἐχίων
(541)  Χορός: ἐφύτευσε χθόνιος,
(542)  Χορός: ἀγριωπὸν τέρας, οὐ φῶ‖τα
(543)  Χορός: βρότειον, φόνιον δʼ ὥσ‖τε
(544)  Χορός: γίγαντʼ ἀντίπαλον θεοῖς·
(545)  Χορός: ὃς ἔμʼ ἐν βρόχοισι τὰν τοῦ
(546)  Χορός: Βρομίου τάχα ξυνάψει,
(547)  Χορός: τὸν ἐμὸν δʼ ἐντὸς ἔχει δώ‖ματος
(548)  Χορός: ἤδη θιασώταν
(549)  Χορός: σκοτίαις κρυπτὸν ἐν εἱρκταῖς.
(550)  Χορός: ἐσορᾷς τάδʼ, ὦ Διὸς παῖ
(551)  Χορός: Διόνυσε, σοὺς προφήτας
(552)  Χορός: ἐν ἁμίλλαισιν ἀνάγκας;
(553)  Χορός: μόλε, χρυσῶπα τινάσσων,
(554)  Χορός: ἄνα, θύρσον κατʼ Ὄλυμπον,
(555)  Χορός: φονίου δʼ ἀνδρὸς ὕβριν κατάσχες.
(556x) == Epode ==
(556)  Χορός: πόθι Νύσας ἄρα τᾶς θη‖ροτρόφου
(557)  Χορός: θυρσοφορεῖς
(558)  Χορός: θιάσους, ὦ Διόνυσʼ, ἢ
(559)  Χορός: κορυφαῖς Κωρυκίαις;
(560)  Χορός: τάχα δʼ ἐν ταῖς πολυδένδρεσ‖σιν
(561)  Χορός: Ὀλύμπου θαλάμαις, ἔν‖θα
(562)  Χορός: ποτʼ Ὀρφεὺς κιθαρίζων
(563)  Χορός: σύναγεν δένδρεα μούσαις,
(564)  Χορός: σύναγεν θῆρας ἀγρώτας.
(565)  Χορός: μάκαρ ὦ Πιερία,
(566)  Χορός: σέβεταί σʼ Εὔιος, ἥξει
(567)  Χορός: τε χορεύσων ἅμα βακχεύ‖μασι,
(568)  Χορός: τόν τʼ ὠκυρόαν
(569)  Χορός: διαβὰς Ἀξιὸν εἱλισ‖σομένας
(570)  Χορός: Μαινάδας ἄξει,
(571)  Χορός: Λυδίαν πατέρα τε, τὸν
(572)  Χορός: τᾶς εὐδαιμονίας βροτοῖς
(573)  Χορός: ὀλβοδόταν, τὸν ἔκλυον
(574)  Χορός: εὔιππον χώραν ὕδασιν
(575)  Χορός: καλλίστοισι λιπαίνειν.
(576y) === Episode ===
(576x) == Lyrik ==
(576)  Διόνυσος: ἰώ,
(576a)  Διόνυσος: κλύετʼ ἐμᾶς κλύετʼ αὐδᾶς,
(577)  Διόνυσος: ἰὼ βάκχαι, ἰὼ βάκχαι.
(578x) == Lyrik ==
(578)  Χορός: τίς ὅδε, τίς ὅδε πόθεν ὁ κέλαδος
(579)  Χορός: ἀνά μʼ ἐκάλεσεν Εὐίου;
(580x) == Lyrik ==
(580)  Διόνυσος: ἰὼ ἰώ, πάλιν αὐδῶ,
(581)  Διόνυσος: ὁ Σεμέλας, ὁ Διὸς παῖς.
(582x) == Lyrik ==
(582)  Χορός: ἰὼ ἰὼ δέσποτα δέσποτα,
(583)  Χορός: μόλε νυν ἡμέτερον ἐς
(584)  Χορός: θίασον, ὦ Βρόμιε Βρόμιε.
(585x) == Lyrik ==
(585)  Διόνυσος: σεῖε πέδον χθονὸς Ἔννοσι πότνια.
(586x) == Lyrik ==
(586)  Χορός: ἆ ἆ,
(587)  Χορός: τάχα τὰ Πενθέως μέλαθρα διατι‖νάξεται
(588)  Χορός: πεσήμασιν.
(589)  Χορός: — ὁ Διόνυσος ἀνὰ μέλαθρα·
(590)  Χορός: σέβετέ νιν. — σέβομεν ὤ.
(591)  Χορός: — εἴδετε λάινα κίοσιν ἔμβολα
(592)  Χορός: διάδρομα τάδε; Βρόμιος ὅδʼ ἀλα‖λάζεται
(593)  Χορός: στέγας ἔσω.
(594x) == Lyrik ==
(594)  Διόνυσος: ἅπτε κεραύνιον αἴθοπα λαμπάδα·
(595)  Διόνυσος: σύμφλεγε σύμφλεγε δώματα Πενθέος.
(596x) == Lyrik ==
(596)  Χορός: ἆ ἆ,
(596a)  Χορός: πῦρ οὐ λεύσσεις, οὐδʼ αὐγάζῃ,
(597)  Χορός: Σεμέλας ἱερὸν ἀμφὶ τάφον, ἅν
(598)  Χορός: ποτε κεραυνόβολος ἔλιπε φλόγα
(599)  Χορός: Δίου βροντᾶς;
(600)  Χορός: δίκετε πεδόσε τρομερὰ σώματα
(601)  Χορός: δίκετε, Μαινάδες· ὁ γὰρ ἄναξ
(602)  Χορός: ἄνω κάτω τιθεὶς ἔπεισι
(603)  Χορός: μέλαθρα τάδε Διὸς γόνος.
(604x) == Trochäen ==
(604)  Διόνυσος: βάρβαροι γυναῖκες, οὕτως ἐκπεπληγμέναι φόβῳ
(605)  Διόνυσος: πρὸς πέδῳ πεπτώκατʼ; ᾔσθησθʼ, ὡς ἔοικε, Βακχίου
(606)  Διόνυσος: διατινάξαντος δῶμα Πενθέως· ἀλλʼ ἐξανίστατε
(607)  Διόνυσος: σῶμα καὶ θαρσεῖτε σαρκὸς ἐξαμείψασαι τρόμον.
(608x) == Trochäen ==
(608)  Χορός: ὦ φάος μέγιστον ἡμῖν εὐίου βακχεύματος,
(609)  Χορός: ὡς ἐσεῖδον ἀσμένη σε, μονάδʼ ἔχουσʼ ἐρημίαν.
(610x) == Trochäen ==
(610)  Διόνυσος: εἰς ἀθυμίαν ἀφίκεσθʼ, ἡνίκʼ εἰσεπεμπόμην,
(611)  Διόνυσος: Πενθέως ὡς ἐς σκοτεινὰς ὁρκάνας πεσούμενος;
(612x) == Trochäen ==
(612)  Χορός: πῶς γὰρ οὔ; τίς μοι φύλαξ ἦν, εἰ σὺ συμφορᾶς τύχοις;
(613)  Χορός: ἀλλὰ πῶς ἠλευθερώθης ἀνδρὸς ἀνοσίου τυχών;
(614x) == Trochäen ==
(614)  Διόνυσος: αὐτὸς ἐξέσῳσʼ ἐμαυτὸν ῥᾳδίως ἄνευ πόνου.
(615x) == Trochäen ==
(615)  Χορός: οὐδέ σου συνῆψε χεῖρε δεσμίοισιν ἐν βρόχοις;
(616x) == Trochäen ==
(616)  Διόνυσος: ταῦτα καὶ καθύβρισʼ αὐτόν, ὅτι με δεσμεύειν δοκῶν
(617)  Διόνυσος: οὔτʼ ἔθιγεν οὔθʼ ἥψαθʼ ἡμῶν, ἐλπίσιν δʼ ἐβόσκετο.
(618)  Διόνυσος: πρὸς φάτναις δὲ ταῦρον εὑρών, οὗ καθεῖρξʼ ἡμᾶς ἄγων,
(619)  Διόνυσος: τῷδε περὶ βρόχους ἔβαλλε γόνασι καὶ χηλαῖς ποδῶν,
(620)  Διόνυσος: θυμὸν ἐκπνέων, ἱδρῶτα σώματος στάζων ἄπο,
(621)  Διόνυσος: χείλεσιν διδοὺς ὀδόντας· πλησίον δʼ ἐγὼ παρὼν
(622)  Διόνυσος: ἥσυχος θάσσων ἔλευσσον. ἐν δὲ τῷδε τῷ χρόνῳ
(623)  Διόνυσος: ἀνετίναξʼ ἐλθὼν ὁ Βάκχος δῶμα καὶ μητρὸς τάφῳ
(624)  Διόνυσος: πῦρ ἀνῆψʼ· ὃ δʼ ὡς ἐσεῖδε, δώματʼ αἴθεσθαι δοκῶν,
(625)  Διόνυσος: ᾖσσʼ ἐκεῖσε κᾆτʼ ἐκεῖσε, δμωσὶν Ἀχελῷον φέρειν
(626)  Διόνυσος: ἐννέπων, ἅπας δʼ ἐν ἔργῳ δοῦλος ἦν, μάτην πονῶν.
(627)  Διόνυσος: διαμεθεὶς δὲ τόνδε μόχθον, ὡς ἐμοῦ πεφευγότος,
(628)  Διόνυσος: ἵεται ξίφος κελαινὸν ἁρπάσας δόμων ἔσω.
(629)  Διόνυσος: κᾆθʼ ὁ Βρόμιος, ὡς ἔμοιγε φαίνεται, δόξαν λέγω,
(630)  Διόνυσος: φάσμʼ ἐποίησεν κατʼ αὐλήν· ὃ δʼ ἐπὶ τοῦθʼ ὡρμημένος
(631)  Διόνυσος: ᾖσσε κἀκέντει φαεννὸν αἰθέρʼ, ὡς σφάζων ἐμέ.
(632)  Διόνυσος: πρὸς δὲ τοῖσδʼ αὐτῷ τάδʼ ἄλλα Βάκχιος λυμαίνεται·
(633)  Διόνυσος: δώματʼ ἔρρηξεν χαμᾶζε· συντεθράνωται δʼ ἅπαν
(634)  Διόνυσος: πικροτάτους ἰδόντι δεσμοὺς τοὺς ἐμούς· κόπου δʼ ὕπο
(635)  Διόνυσος: διαμεθεὶς ξίφος παρεῖται· πρὸς θεὸν γὰρ ὢν ἀνὴρ
(636)  Διόνυσος: ἐς μάχην ἐλθεῖν ἐτόλμησε. ἥσυχος δʼ ἐκβὰς ἐγὼ
(637)  Διόνυσος: δωμάτων ἥκω πρὸς ὑμᾶς, Πενθέως οὐ φροντίσας.
(638)  Διόνυσος: ὡς δέ μοι δοκεῖ — ψοφεῖ γοῦν ἀρβύλη δόμων ἔσω —
(639)  Διόνυσος: ἐς προνώπιʼ αὐτίχʼ ἥξει. τί ποτʼ ἄρʼ ἐκ τούτων ἐρεῖ;
(640)  Διόνυσος: ῥᾳδίως γὰρ αὐτὸν οἴσω, κἂν πνέων ἔλθῃ μέγα.
(641)  Διόνυσος: πρὸς σοφοῦ γὰρ ἀνδρὸς ἀσκεῖν σώφρονʼ εὐοργησίαν.
(642)  Πενθεύς: πέπονθα δεινά· διαπέφευγέ μʼ ὁ ξένος,
(643)  Πενθεύς: ὃς ἄρτι δεσμοῖς ἦν κατηναγκασμένος.
(644)  Πενθεύς: ἔα ἔα·
(645)  Πενθεύς: ὅδʼ ἐστὶν ἁνήρ· τί τάδε; πῶς προνώπιος
(646)  Πενθεύς: φαίνῃ πρὸς οἴκοις τοῖς ἐμοῖς, ἔξω βεβώς;
(647)  Διόνυσος: στῆσον πόδʼ, ὀργῇ δʼ ὑπόθες ἥσυχον πόδα.
(648)  Πενθεύς: πόθεν σὺ δεσμὰ διαφυγὼν ἔξω περᾷς;
(649)  Διόνυσος: οὐκ εἶπον—ἢ οὐκ ἤκουσασ—ὅτι λύσει μέ τις;
(650)  Πενθεύς: τίς; τοὺς λόγους γὰρ ἐσφέρεις καινοὺς ἀεί.
(651)  Διόνυσος: ὃς τὴν πολύβοτρυν ἄμπελον φύει βροτοῖς.
(651a)  Πενθεύς: [[Zeile Lost]]
(652)  Διόνυσος: ὠνείδισας δὴ τοῦτο Διονύσῳ καλόν.
(653)  Πενθεύς: κλῄειν κελεύω πάντα πύργον ἐν κύκλῳ.
(654)  Διόνυσος: τί δʼ; οὐχ ὑπερβαίνουσι καὶ τείχη θεοί;
(655)  Πενθεύς: σοφὸς σοφὸς σύ, πλὴν ἃ δεῖ σʼ εἶναι σοφόν.
(656)  Διόνυσος: ἃ δεῖ μάλιστα, ταῦτʼ ἔγωγʼ ἔφυν σοφός.
(657)  Διόνυσος: κείνου δʼ ἀκούσας πρῶτα τοὺς λόγους μάθε,
(658)  Διόνυσος: ὃς ἐξ ὄρους πάρεστιν ἀγγελῶν τί σοι·
(659)  Διόνυσος: ἡμεῖς δέ σοι μενοῦμεν, οὐ φευξούμεθα.
(660)  Ἄγγελος: Πενθεῦ κρατύνων τῆσδε Θηβαίας χθονός,
(661)  Ἄγγελος: ἥκω Κιθαιρῶνʼ ἐκλιπών, ἵνʼ οὔποτε
(662)  Ἄγγελος: λευκῆς χιόνος ἀνεῖσαν εὐαγεῖς βολαί.
(663)  Πενθεύς: ἥκεις δὲ ποίαν προστιθεὶς σπουδὴν λόγου;
(664)  Ἄγγελος: βάκχας ποτνιάδας εἰσιδών, αἳ τῆσδε γῆς
(665)  Ἄγγελος: οἴστροισι λευκὸν κῶλον ἐξηκόντισαν,
(666)  Ἄγγελος: ἥκω φράσαι σοὶ καὶ πόλει χρῄζων, ἄναξ,
(667)  Ἄγγελος: ὡς δεινὰ δρῶσι θαυμάτων τε κρείσσονα.
(668)  Ἄγγελος: θέλω δʼ ἀκοῦσαι, πότερά σοι παρρησίᾳ
(669)  Ἄγγελος: φράσω τὰ κεῖθεν ἢ λόγον στειλώμεθα·
(670)  Ἄγγελος: τὸ γὰρ τάχος σου τῶν φρενῶν δέδοικʼ, ἄναξ,
(671)  Ἄγγελος: καὶ τοὐξύθυμον καὶ τὸ βασιλικὸν λίαν.
(672)  Πενθεύς: λέγʼ, ὡς ἀθῷος ἐξ ἐμοῦ πάντως ἔσῃ.
(673)  Πενθεύς: τοῖς γὰρ δικαίοις οὐχὶ θυμοῦσθαι χρεών.
(674)  Πενθεύς: ὅσῳ δʼ ἂν εἴπῃς δεινότερα βακχῶν πέρι,
(675)  Πενθεύς: τοσῷδε μᾶλλον τὸν ὑποθέντα τὰς τέχνας
(676)  Πενθεύς: γυναιξὶ τόνδε τῇ δίκῃ προσθήσομεν.
(677)  Ἄγγελος: ἀγελαῖα μὲν βοσκήματʼ ἄρτι πρὸς λέπας
(678)  Ἄγγελος: μόσχων ὑπεξήκριζον, ἡνίχʼ ἥλιος
(679)  Ἄγγελος: ἀκτῖνας ἐξίησι θερμαίνων χθόνα.
(680)  Ἄγγελος: ὁρῶ δὲ θιάσους τρεῖς γυναικείων χορῶν,
(681)  Ἄγγελος: ὧν ἦρχʼ ἑνὸς μὲν Αὐτονόη, τοῦ δευτέρου
(682)  Ἄγγελος: μήτηρ Ἀγαύη σή, τρίτου δʼ Ἰνὼ χοροῦ.
(683)  Ἄγγελος: ηὗδον δὲ πᾶσαι σώμασιν παρειμέναι,
(684)  Ἄγγελος: αἳ μὲν πρὸς ἐλάτης νῶτʼ ἐρείσασαι φόβην,
(685)  Ἄγγελος: αἳ δʼ ἐν δρυὸς φύλλοισι πρὸς πέδῳ κάρα
(686)  Ἄγγελος: εἰκῇ βαλοῦσαι σωφρόνως, οὐχ ὡς σὺ φῂς
(687)  Ἄγγελος: ᾠνωμένας κρατῆρι καὶ λωτοῦ ψόφῳ
(688)  Ἄγγελος: θηρᾶν καθʼ ὕλην Κύπριν ἠρημωμένας.
(689)  Ἄγγελος: ἡ σὴ δὲ μήτηρ ὠλόλυξεν ἐν μέσαις
(690)  Ἄγγελος: σταθεῖσα βάκχαις, ἐξ ὕπνου κινεῖν δέμας,
(691)  Ἄγγελος: μυκήμαθʼ ὡς ἤκουσε κεροφόρων βοῶν.
(692)  Ἄγγελος: αἳ δʼ ἀποβαλοῦσαι θαλερὸν ὀμμάτων ὕπνον
(693)  Ἄγγελος: ἀνῇξαν ὀρθαί, θαῦμʼ ἰδεῖν εὐκοσμίας,
(694)  Ἄγγελος: νέαι παλαιαὶ παρθένοι τʼ ἔτʼ ἄζυγες.
(695)  Ἄγγελος: καὶ πρῶτα μὲν καθεῖσαν εἰς ὤμους κόμας
(696)  Ἄγγελος: νεβρίδας τʼ ἀνεστείλανθʼ ὅσαισιν ἁμμάτων
(697)  Ἄγγελος: σύνδεσμʼ ἐλέλυτο, καὶ καταστίκτους δορὰς
(698)  Ἄγγελος: ὄφεσι κατεζώσαντο λιχμῶσιν γένυν.
(699)  Ἄγγελος: αἳ δʼ ἀγκάλαισι δορκάδʼ ἢ σκύμνους λύκων
(700)  Ἄγγελος: ἀγρίους ἔχουσαι λευκὸν ἐδίδοσαν γάλα,
(701)  Ἄγγελος: ὅσαις νεοτόκοις μαστὸς ἦν σπαργῶν ἔτι
(702)  Ἄγγελος: βρέφη λιπούσαις· ἐπὶ δʼ ἔθεντο κισσίνους
(703)  Ἄγγελος: στεφάνους δρυός τε μίλακός τʼ ἀνθεσφόρου.
(704)  Ἄγγελος: θύρσον δέ τις λαβοῦσʼ ἔπαισεν ἐς πέτραν,
(705)  Ἄγγελος: ὅθεν δροσώδης ὕδατος ἐκπηδᾷ νοτίς·
(706)  Ἄγγελος: ἄλλη δὲ νάρθηκʼ ἐς πέδον καθῆκε γῆς,
(707)  Ἄγγελος: καὶ τῇδε κρήνην ἐξανῆκʼ οἴνου θεός·
(708)  Ἄγγελος: ὅσαις δὲ λευκοῦ πώματος πόθος παρῆν,
(709)  Ἄγγελος: ἄκροισι δακτύλοισι διαμῶσαι χθόνα
(710)  Ἄγγελος: γάλακτος ἑσμοὺς εἶχον· ἐκ δὲ κισσίνων
(711)  Ἄγγελος: θύρσων γλυκεῖαι μέλιτος ἔσταζον ῥοαί.
(712)  Ἄγγελος: ὥστʼ, εἰ παρῆσθα, τὸν θεὸν τὸν νῦν ψέγεις
(713)  Ἄγγελος: εὐχαῖσιν ἂν μετῆλθες εἰσιδὼν τάδε.
(714)  Ἄγγελος: ξυνήλθομεν δὲ βουκόλοι καὶ ποιμένες,
(715)  Ἄγγελος: κοινῶν λόγων δώσοντες ἀλλήλοις ἔριν
(716)  Ἄγγελος: ὡς δεινὰ δρῶσι θαυμάτων τʼ ἐπάξια·
(717)  Ἄγγελος: καί τις πλάνης κατʼ ἄστυ καὶ τρίβων λόγων
(718)  Ἄγγελος: ἔλεξεν εἰς ἅπαντας· Ὦ σεμνὰς πλάκας
(719)  Ἄγγελος: ναίοντες ὀρέων, θέλετε θηρασώμεθα
(720)  Ἄγγελος: Πενθέως Ἀγαύην μητέρʼ ἐκ βακχευμάτων
(721)  Ἄγγελος: χάριν τʼ ἄνακτι θώμεθα; εὖ δʼ ἡμῖν λέγειν
(722)  Ἄγγελος: ἔδοξε, θάμνων δʼ ἐλλοχίζομεν φόβαις
(723)  Ἄγγελος: κρύψαντες αὑτούς· αἳ δὲ τὴν τεταγμένην
(724)  Ἄγγελος: ὥραν ἐκίνουν θύρσον ἐς βακχεύματα,
(725)  Ἄγγελος: Ἴακχον ἀθρόῳ στόματι τὸν Διὸς γόνον
(726)  Ἄγγελος: Βρόμιον καλοῦσαι· πᾶν δὲ συνεβάκχευʼ ὄρος
(727)  Ἄγγελος: καὶ θῆρες, οὐδὲν δʼ ἦν ἀκίνητον δρόμῳ.
(728)  Ἄγγελος: κυρεῖ δʼ Ἀγαύη πλησίον θρῴσκουσά μου·
(729)  Ἄγγελος: κἀγὼ ʼξεπήδησʼ ὡς συναρπάσαι θέλων,
(730)  Ἄγγελος: λόχμην κενώσας ἔνθʼ ἐκρυπτόμην δέμας.
(731)  Ἄγγελος: ἣ δʼ ἀνεβόησεν· Ὦ δρομάδες ἐμαὶ κύνες,
(732)  Ἄγγελος: θηρώμεθʼ ἀνδρῶν τῶνδʼ ὕπʼ· ἀλλʼ ἕπεσθέ μοι,
(733)  Ἄγγελος: ἕπεσθε θύρσοις διὰ χερῶν ὡπλισμέναι.
(734)  Ἄγγελος: ἡμεῖς μὲν οὖν φεύγοντες ἐξηλύξαμεν
(735)  Ἄγγελος: βακχῶν σπαραγμόν, αἳ δὲ νεμομέναις χλόην
(736)  Ἄγγελος: μόσχοις ἐπῆλθον χειρὸς ἀσιδήρου μέτα.
(737)  Ἄγγελος: καὶ τὴν μὲν ἂν προσεῖδες εὔθηλον πόριν
(738)  Ἄγγελος: μυκωμένην ἔχουσαν ἐν χεροῖν δίχα,
(739)  Ἄγγελος: ἄλλαι δὲ δαμάλας διεφόρουν σπαράγμασιν.
(740)  Ἄγγελος: εἶδες δʼ ἂν ἢ πλεύρʼ ἢ δίχηλον ἔμβασιν
(741)  Ἄγγελος: ῥιπτόμενʼ ἄνω τε καὶ κάτω· κρεμαστὰ δὲ
(742)  Ἄγγελος: ἔσταζʼ ὑπʼ ἐλάταις ἀναπεφυρμένʼ αἵματι.
(743)  Ἄγγελος: ταῦροι δʼ ὑβρισταὶ κἀς κέρας θυμούμενοι
(744)  Ἄγγελος: τὸ πρόσθεν ἐσφάλλοντο πρὸς γαῖαν δέμας,
(745)  Ἄγγελος: μυριάσι χειρῶν ἀγόμενοι νεανίδων.
(746)  Ἄγγελος: θᾶσσον δὲ διεφοροῦντο σαρκὸς ἐνδυτὰ
(747)  Ἄγγελος: ἢ σὲ ξυνάψαι βλέφαρα βασιλείοις κόραις.
(748)  Ἄγγελος: χωροῦσι δʼ ὥστʼ ὄρνιθες ἀρθεῖσαι δρόμῳ
(749)  Ἄγγελος: πεδίων ὑποτάσεις, αἳ παρʼ Ἀσωποῦ ῥοαῖς
(750)  Ἄγγελος: εὔκαρπον ἐκβάλλουσι Θηβαίων στάχυν·
(751)  Ἄγγελος: Ὑσιάς τʼ Ἐρυθράς θʼ, αἳ Κιθαιρῶνος λέπας
(752)  Ἄγγελος: νέρθεν κατῳκήκασιν, ὥστε πολέμιοι,
(753)  Ἄγγελος: ἐπεσπεσοῦσαι πάντʼ ἄνω τε καὶ κάτω
(754)  Ἄγγελος: διέφερον· ἥρπαζον μὲν ἐκ δόμων τέκνα·
(755)  Ἄγγελος: ὁπόσα δʼ ἐπʼ ὤμοις ἔθεσαν, οὐ δεσμῶν ὕπο
(756)  Ἄγγελος: προσείχετʼ οὐδʼ ἔπιπτεν ἐς μέλαν πέδον,
(757)  Ἄγγελος: οὐ χαλκός, οὐ σίδηρος· ἐπὶ δὲ βοστρύχοις
(758)  Ἄγγελος: πῦρ ἔφερον, οὐδʼ ἔκαιεν. οἳ δʼ ὀργῆς ὕπο
(759)  Ἄγγελος: ἐς ὅπλʼ ἐχώρουν φερόμενοι βακχῶν ὕπο·
(760)  Ἄγγελος: οὗπερ τὸ δεινὸν ἦν θέαμʼ ἰδεῖν, ἄναξ.
(761)  Ἄγγελος: τοῖς μὲν γὰρ οὐχ ᾕμασσε λογχωτὸν βέλος,
(762)  Ἄγγελος: κεῖναι δὲ θύρσους ἐξανιεῖσαι χερῶν
(763)  Ἄγγελος: ἐτραυμάτιζον κἀπενώτιζον φυγῇ
(764)  Ἄγγελος: γυναῖκες ἄνδρας, οὐκ ἄνευ θεῶν τινος.
(765)  Ἄγγελος: πάλιν δʼ ἐχώρουν ὅθεν ἐκίνησαν πόδα,
(766)  Ἄγγελος: κρήνας ἐπʼ αὐτὰς ἃς ἀνῆκʼ αὐταῖς θεός.
(767)  Ἄγγελος: νίψαντο δʼ αἷμα, σταγόνα δʼ ἐκ παρηίδων
(768)  Ἄγγελος: γλώσσῃ δράκοντες ἐξεφαίδρυνον χροός.
(769)  Ἄγγελος: τὸν δαίμονʼ οὖν τόνδʼ ὅστις ἔστʼ, ὦ δέσποτα,
(770)  Ἄγγελος: δέχου πόλει τῇδʼ· ὡς τά τʼ ἄλλʼ ἐστὶν μέγας,
(771)  Ἄγγελος: κἀκεῖνό φασιν αὐτόν, ὡς ἐγὼ κλύω,
(772)  Ἄγγελος: τὴν παυσίλυπον ἄμπελον δοῦναι βροτοῖς.
(773)  Ἄγγελος: οἴνου δὲ μηκέτʼ ὄντος οὐκ ἔστιν Κύπρις
(774)  Ἄγγελος: οὐδʼ ἄλλο τερπνὸν οὐδὲν ἀνθρώποις ἔτι.
(775)  Χορός: ταρβῶ μὲν εἰπεῖν τοὺς λόγους ἐλευθέρους
(776)  Χορός: πρὸς τὸν τύραννον, ἀλλʼ ὅμως εἰρήσεται·
(777)  Χορός: Διόνυσος ἥσσων οὐδενὸς θεῶν ἔφυ.
(778)  Πενθεύς: ἤδη τόδʼ ἐγγὺς ὥστε πῦρ ὑφάπτεται
(779)  Πενθεύς: ὕβρισμα βακχῶν, ψόγος ἐς Ἕλληνας μέγας.
(780)  Πενθεύς: ἀλλʼ οὐκ ὀκνεῖν δεῖ· στεῖχʼ ἐπʼ Ἠλέκτρας ἰὼν
(781)  Πενθεύς: πύλας· κέλευε πάντας ἀσπιδηφόρους
(782)  Πενθεύς: ἵππων τʼ ἀπαντᾶν ταχυπόδων ἐπεμβάτας
(783)  Πενθεύς: πέλτας θʼ ὅσοι πάλλουσι καὶ τόξων χερὶ
(784)  Πενθεύς: ψάλλουσι νευράς, ὡς ἐπιστρατεύσομεν
(785)  Πενθεύς: βάκχαισιν· οὐ γὰρ ἀλλʼ ὑπερβάλλει τάδε,
(786)  Πενθεύς: εἰ πρὸς γυναικῶν πεισόμεσθʼ ἃ πάσχομεν.
(787)  Διόνυσος: πείθῃ μὲν οὐδέν, τῶν ἐμῶν λόγων κλύων,
(788)  Διόνυσος: Πενθεῦ· κακῶς δὲ πρὸς σέθεν πάσχων ὅμως
(789)  Διόνυσος: οὔ φημι χρῆναί σʼ ὅπλʼ ἐπαίρεσθαι θεῷ,
(790)  Διόνυσος: ἀλλʼ ἡσυχάζειν· Βρόμιος οὐκ ἀνέξεται
(791)  Διόνυσος: κινοῦντα βάκχας σʼ εὐίων ὀρῶν ἄπο.
(792)  Πενθεύς: οὐ μὴ φρενώσεις μʼ, ἀλλὰ δέσμιος φυγὼν
(793)  Πενθεύς: σῴσῃ τόδʼ; ἢ σοὶ πάλιν ἀναστρέψω δίκην;
(794)  Διόνυσος: θύοιμʼ ἂν αὐτῷ μᾶλλον ἢ θυμούμενος
(795)  Διόνυσος: πρὸς κέντρα λακτίζοιμι θνητὸς ὢν θεῷ.
(796)  Πενθεύς: θύσω, φόνον γε θῆλυν, ὥσπερ ἄξιαι,
(797)  Πενθεύς: πολὺν ταράξας ἐν Κιθαιρῶνος πτυχαῖς.
(798)  Διόνυσος: φεύξεσθε πάντες· καὶ τόδʼ αἰσχρόν, ἀσπίδας
(799)  Διόνυσος: θύρσοισι βακχῶν ἐκτρέπειν χαλκηλάτους
(800)  Πενθεύς: ἀπόρῳ γε τῷδε συμπεπλέγμεθα ξένῳ,
(801)  Πενθεύς: ὃς οὔτε πάσχων οὔτε δρῶν σιγήσεται.
(802)  Διόνυσος: ὦ τᾶν, ἔτʼ ἔστιν εὖ καταστῆσαι τάδε.
(803)  Πενθεύς: τί δρῶντα; δουλεύοντα δουλείαις ἐμαῖς;
(804)  Διόνυσος: ἐγὼ γυναῖκας δεῦρʼ ὅπλων ἄξω δίχα.
(805)  Πενθεύς: οἴμοι· τόδʼ ἤδη δόλιον ἔς με μηχανᾷ.
(806)  Διόνυσος: ποῖόν τι, σῷσαί σʼ εἰ θέλω τέχναις ἐμαῖς;
(807)  Πενθεύς: ξυνέθεσθε κοινῇ τάδʼ, ἵνα βακχεύητʼ ἀεί.
(808)  Διόνυσος: καὶ μὴν ξυνεθέμην—τοῦτό γʼ ἔστι—τῷ θεῷ.
(809)  Πενθεύς: ἐκφέρετέ μοι δεῦρʼ ὅπλα, σὺ δὲ παῦσαι λέγων.
(810)  Διόνυσος: ἆ.
(811)  Διόνυσος: βούλῃ σφʼ ἐν ὄρεσι συγκαθημένας ἰδεῖν;
(812)  Πενθεύς: μάλιστα, μυρίον γε δοὺς χρυσοῦ σταθμόν.
(813)  Διόνυσος: τί δʼ εἰς ἔρωτα τοῦδε πέπτωκας μέγαν;
(814)  Πενθεύς: λυπρῶς νιν εἰσίδοιμʼ ἂν ἐξῳνωμένας.
(815)  Διόνυσος: ὅμως δʼ ἴδοις ἂν ἡδέως ἅ σοι πικρά;
(816)  Πενθεύς: σάφʼ ἴσθι, σιγῇ γʼ ὑπʼ ἐλάταις καθήμενος.
(817)  Διόνυσος: ἀλλʼ ἐξιχνεύσουσίν σε, κἂν ἔλθῃς λάθρᾳ.
(818)  Πενθεύς: ἀλλʼ ἐμφανῶς· καλῶς γὰρ ἐξεῖπας τάδε.
(819)  Διόνυσος: ἄγωμεν οὖν σε κἀπιχειρήσεις ὁδῷ;
(820)  Πενθεύς: ἄγʼ ὡς τάχιστα, τοῦ χρόνου δέ σοι φθονῶ.
(821)  Διόνυσος: στεῖλαί νυν ἀμφὶ χρωτὶ βυσσίνους πέπλους.
(822)  Πενθεύς: τί δὴ τόδʼ; ἐς γυναῖκας ἐξ ἀνδρὸς τελῶ;
(823)  Διόνυσος: μή σε κτάνωσιν, ἢν ἀνὴρ ὀφθῇς ἐκεῖ.
(824)  Πενθεύς: εὖ γʼ εἶπας αὖ τόδʼ· ὥς τις εἶ πάλαι σοφός.
(825)  Διόνυσος: Διόνυσος ἡμᾶς ἐξεμούσωσεν τάδε.
(826)  Πενθεύς: πῶς οὖν γένοιτʼ ἂν ἃ σύ με νουθετεῖς καλῶς;
(827)  Διόνυσος: ἐγὼ στελῶ σε δωμάτων ἔσω μολών.
(828)  Πενθεύς: τίνα στολήν; ἦ θῆλυν; ἀλλʼ αἰδώς μʼ ἔχει.
(829)  Διόνυσος: οὐκέτι θεατὴς μαινάδων πρόθυμος εἶ.
(830)  Πενθεύς: στολὴν δὲ τίνα φῂς ἀμφὶ χρῶτʼ ἐμὸν βαλεῖν;
(831)  Διόνυσος: κόμην μὲν ἐπὶ σῷ κρατὶ ταναὸν ἐκτενῶ.
(832)  Πενθεύς: τὸ δεύτερον δὲ σχῆμα τοῦ κόσμου τί μοι;
(833)  Διόνυσος: πέπλοι ποδήρεις· ἐπὶ κάρᾳ δʼ ἔσται μίτρα.
(834)  Πενθεύς: ἦ καί τι πρὸς τοῖσδʼ ἄλλο προσθήσεις ἐμοί;
(835)  Διόνυσος: θύρσον γε χειρὶ καὶ νεβροῦ στικτὸν δέρας.
(836)  Πενθεύς: οὐκ ἂν δυναίμην θῆλυν ἐνδῦναι στολήν.
(837)  Διόνυσος: ἀλλʼ αἷμα θήσεις συμβαλὼν βάκχαις μάχην.
(838)  Πενθεύς: ὀρθῶς· μολεῖν χρὴ πρῶτον εἰς κατασκοπήν.
(839)  Διόνυσος: σοφώτερον γοῦν ἢ κακοῖς θηρᾶν κακά.
(840)  Πενθεύς: καὶ πῶς διʼ ἄστεως εἶμι Καδμείους λαθών;
(841)  Διόνυσος: ὁδοὺς ἐρήμους ἴμεν· ἐγὼ δʼ ἡγήσομαι.
(842)  Πενθεύς: πᾶν κρεῖσσον ὥστε μὴ ʼγγελᾶν βάκχας ἐμοί.
(843)  Πενθεύς: ἐλθόντʼ ἐς οἴκους ἃν δοκῇ βουλεύσομαι.
(844)  Διόνυσος: ἔξεστι· πάντῃ τό γʼ ἐμὸν εὐτρεπὲς πάρα.
(845)  Πενθεύς: στείχοιμʼ ἄν· ἢ γὰρ ὅπλʼ ἔχων πορεύσομαι
(846)  Πενθεύς: ἢ τοῖσι σοῖσι πείσομαι βουλεύμασιν.
(848)  Διόνυσος: γυναῖκες, ἁνὴρ ἐς βόλον καθίσταται,
(847)  Διόνυσος: ἥξει δὲ βάκχας, οὗ θανὼν δώσει δίκην.
(849)  Διόνυσος: Διόνυσε, νῦν σὸν ἔργον· οὐ γὰρ εἶ πρόσω·
(850)  Διόνυσος: τεισώμεθʼ αὐτόν. πρῶτα δʼ ἔκστησον φρενῶν,
(851)  Διόνυσος: ἐνεὶς ἐλαφρὰν λύσσαν· ὡς φρονῶν μὲν εὖ
(852)  Διόνυσος: οὐ μὴ θελήσῃ θῆλυν ἐνδῦναι στολήν,
(853)  Διόνυσος: ἔξω δʼ ἐλαύνων τοῦ φρονεῖν ἐνδύσεται.
(854)  Διόνυσος: χρῄζω δέ νιν γέλωτα Θηβαίοις ὀφλεῖν
(855)  Διόνυσος: γυναικόμορφον ἀγόμενον διʼ ἄστεως
(856)  Διόνυσος: ἐκ τῶν ἀπειλῶν τῶν πρίν, αἷσι δεινὸς ἦν.
(857)  Διόνυσος: ἀλλʼ εἶμι κόσμον ὅνπερ εἰς Ἅιδου λαβὼν
(858)  Διόνυσος: ἄπεισι μητρὸς ἐκ χεροῖν κατασφαγείς,
(859)  Διόνυσος: Πενθεῖ προσάψων· γνώσεται δὲ τὸν Διὸς
(860)  Διόνυσος: Διόνυσον, ὃς πέφυκεν ἐν τέλει θεός,
(861)  Διόνυσος: δεινότατος, ἀνθρώποισι δʼ ἠπιώτατος.
(862y) === Chor ===
(862x) == Strophe 1 ==
(862)  Χορός: ἆρʼ ἐν παννυχίοις χοροῖς
(863)  Χορός: θήσω ποτὲ λευκὸν
(864)  Χορός: πόδʼ ἀναβακχεύουσα, δέραν
(865)  Χορός: εἰς αἰθέρα δροσερὸν ῥίπτουσʼ,
(866)  Χορός: ὡς νεβρὸς χλοεραῖς ἐμπαί‖ζουσα
(867)  Χορός: λείμακος ἡδοναῖς,
(868)  Χορός: ἡνίκʼ ἂν φοβερὰν φύγῃ
(869)  Χορός: θήραν ἔξω φυλακᾶς
(870)  Χορός: εὐπλέκτων ὑπὲρ ἀρκύων,
(871)  Χορός: θωΰσσων δὲ κυναγέτας
(872)  Χορός: συντείνῃ δράμημα κυνῶν·
(873)  Χορός: μόχθοις τʼ ὠκυδρόμοις τʼ ἀέλ‖λαις
(873a)  Χορός: θρῴσκει πεδίον
(874)  Χορός: παραποτάμιον, ἡδομένα
(875)  Χορός: βροτῶν ἐρημίαις σκιαρο‖κόμοιό
(876)  Χορός: τʼ ἔρνεσιν ὕλας.
(877)  Χορός: τί τὸ σοφόν; ἢ τί τὸ κάλλιον
(878)  Χορός: παρὰ θεῶν γέρας ἐν βροτοῖς
(879)  Χορός: ἢ χεῖρʼ ὑπὲρ κορυφᾶς
(880)  Χορός: τῶν ἐχθρῶν κρείσσω κατέχειν;
(881)  Χορός: ὅ τι καλὸν φίλον ἀεί.
(882x) == Antistrophe 1 ==
(882)  Χορός: ὁρμᾶται μόλις, ἀλλʼ ὅμως
(883)  Χορός: πιστόν τι τὸ θεῖον
(884)  Χορός: σθένος· ἀπευθύνει δὲ βροτῶν
(885)  Χορός: τούς τʼ ἀγνωμοσύναν τιμῶν‖τας
(886)  Χορός: καὶ μὴ τὰ θεῶν αὔξον‖τας
(887)  Χορός: σὺν μαινομένᾳ δόξᾳ.
(888)  Χορός: κρυπτεύουσι δὲ ποικίλως
(889)  Χορός: δαρὸν χρόνου πόδα καὶ
(890)  Χορός: θηρῶσιν τὸν ἄσεπτον. οὐ
(891)  Χορός: γὰρ κρεῖσσόν ποτε τῶν νόμων
(892)  Χορός: γιγνώσκειν χρὴ καὶ μελετᾶν.
(893)  Χορός: κούφα γὰρ δαπάνα νομί‖ζειν
(893a)  Χορός: ἰσχὺν τόδʼ ἔχειν,
(894)  Χορός: ὅ τι ποτʼ ἄρα τὸ δαιμόνιον,
(895)  Χορός: τό τʼ ἐν χρόνῳ μακρῷ νόμιμον
(896)  Χορός: ἀεὶ φύσει τε πεφυκός.
(897)  Χορός: τί τὸ σοφόν; ἢ τί τὸ κάλλιον
(898)  Χορός: παρὰ θεῶν γέρας ἐν βροτοῖς
(899)  Χορός: ἢ χεῖρʼ ὑπὲρ κορυφᾶς
(900)  Χορός: τῶν ἐχθρῶν κρείσσω κατέχειν;
(901)  Χορός: ὅ τι καλὸν φίλον ἀεί.
(902x) == Epode ==
(902)  Χορός: εὐδαίμων μὲν ὃς ἐκ θαλάσσας
(903)  Χορός: ἔφυγε χεῖμα, λιμένα δʼ ἔκιχεν·
(904)  Χορός: εὐδαίμων δʼ ὃς ὕπερθε μόχθων
(905)  Χορός: ἐγένεθʼ· ἑτέρᾳ δʼ ἕτερος ἕτερον
(906)  Χορός: ὄλβῳ καὶ δυνάμει παρῆλθεν.
(907)  Χορός: μυρίαι δʼ ἔτι μυρίοις
(908)  Χορός: εἰσὶν ἐλπίδες· αἳ μὲν
(908a)  Χορός: τελευτῶσιν ἐν ὄλβῳ
(909)  Χορός: βροτοῖς, αἳ δʼ ἀπέβησαν·
(910)  Χορός: τὸ δὲ κατʼ ἦμαρ ὅτῳ βίοτος
(911)  Χορός: εὐδαίμων, μακαρίζω.
(912x) === Episode ===
(912)  Διόνυσος: σὲ τὸν πρόθυμον ὄνθʼ ἃ μὴ χρεὼν ὁρᾶν
(913)  Διόνυσος: σπεύδοντά τʼ ἀσπούδαστα, Πενθέα λέγω,
(914)  Διόνυσος: ἔξιθι πάροιθε δωμάτων, ὄφθητί μοι,
(915)  Διόνυσος: σκευὴν γυναικὸς μαινάδος βάκχης ἔχων,
(916)  Διόνυσος: μητρός τε τῆς σῆς καὶ λόχου κατάσκοπος·
(917)  Διόνυσος: πρέπεις δὲ Κάδμου θυγατέρων μορφὴν μιᾷ.
(918)  Πενθεύς: καὶ μὴν ὁρᾶν μοι δύο μὲν ἡλίους δοκῶ,
(919)  Πενθεύς: δισσὰς δὲ Θήβας καὶ πόλισμʼ ἑπτάστομον·
(920)  Πενθεύς: καὶ ταῦρος ἡμῖν πρόσθεν ἡγεῖσθαι δοκεῖς
(921)  Πενθεύς: καὶ σῷ κέρατα κρατὶ προσπεφυκέναι.
(922)  Πενθεύς: ἀλλʼ ἦ ποτʼ ἦσθα θήρ; τεταύρωσαι γὰρ οὖν.
(923)  Διόνυσος: ὁ θεὸς ὁμαρτεῖ, πρόσθεν ὢν οὐκ εὐμενής,
(924)  Διόνυσος: ἔνσπονδος ἡμῖν· νῦν δʼ ὁρᾷς ἃ χρή σʼ ὁρᾶν.
(925)  Πενθεύς: τί φαίνομαι δῆτʼ; οὐχὶ τὴν Ἰνοῦς στάσιν
(926)  Πενθεύς: ἢ τὴν Ἀγαύης ἑστάναι, μητρός γʼ ἐμῆς;
(927)  Διόνυσος: αὐτὰς ἐκείνας εἰσορᾶν δοκῶ σʼ ὁρῶν.
(928)  Διόνυσος: ἀλλʼ ἐξ ἕδρας σοι πλόκαμος ἐξέστηχʼ ὅδε,
(929)  Διόνυσος: οὐχ ὡς ἐγώ νιν ὑπὸ μίτρᾳ καθήρμοσα.
(930)  Πενθεύς: ἔνδον προσείων αὐτὸν ἀνασείων τʼ ἐγὼ
(931)  Πενθεύς: καὶ βακχιάζων ἐξ ἕδρας μεθώρμισα.
(932)  Διόνυσος: ἀλλʼ αὐτὸν ἡμεῖς, οἷς σε θεραπεύειν μέλει,
(933)  Διόνυσος: πάλιν καταστελοῦμεν· ἀλλʼ ὄρθου κάρα.
(934)  Πενθεύς: ἰδού, σὺ κόσμει· σοὶ γὰρ ἀνακείμεσθα δή.
(935)  Διόνυσος: ζῶναί τέ σοι χαλῶσι κοὐχ ἑξῆς πέπλων
(936)  Διόνυσος: στολίδες ὑπὸ σφυροῖσι τείνουσιν σέθεν.
(937)  Πενθεύς: κἀμοὶ δοκοῦσι παρά γε δεξιὸν πόδα·
(938)  Πενθεύς: τἀνθένδε δʼ ὀρθῶς παρὰ τένοντʼ ἔχει πέπλος.
(939)  Διόνυσος: ἦ πού με τῶν σῶν πρῶτον ἡγήσῃ φίλων,
(940)  Διόνυσος: ὅταν παρὰ λόγον σώφρονας βάκχας ἴδῃς.
(941)  Πενθεύς: πότερα δὲ θύρσον δεξιᾷ λαβὼν χερὶ
(942)  Πενθεύς: ἢ τῇδε, βάκχῃ μᾶλλον εἰκασθήσομαι;
(943)  Διόνυσος: ἐν δεξιᾷ χρὴ χἅμα δεξιῷ ποδὶ
(944)  Διόνυσος: αἴρειν νιν· αἰνῶ δʼ ὅτι μεθέστηκας φρενῶν.
(945)  Πενθεύς: ἆρʼ ἂν δυναίμην τὰς Κιθαιρῶνος πτυχὰς
(946)  Πενθεύς: αὐταῖσι βάκχαις τοῖς ἐμοῖς ὤμοις φέρειν;
(947)  Διόνυσος: δύναιʼ ἄν, εἰ βούλοιο· τὰς δὲ πρὶν φρένας
(948)  Διόνυσος: οὐκ εἶχες ὑγιεῖς, νῦν δʼ ἔχεις οἵας σε δεῖ.
(949)  Πενθεύς: μοχλοὺς φέρωμεν; ἢ χεροῖν ἀνασπάσω
(950)  Πενθεύς: κορυφαῖς ὑποβαλὼν ὦμον ἢ βραχίονα;
(951)  Διόνυσος: μὴ σύ γε τὰ Νυμφῶν διολέσῃς ἱδρύματα
(952)  Διόνυσος: καὶ Πανὸς ἕδρας ἔνθʼ ἔχει συρίγματα.
(953)  Πενθεύς: καλῶς ἔλεξας· οὐ σθένει νικητέον
(954)  Πενθεύς: γυναῖκας· ἐλάταισιν δʼ ἐμὸν κρύψω δέμας.
(955)  Διόνυσος: κρύψῃ σὺ κρύψιν ἥν σε κρυφθῆναι χρεών,
(956)  Διόνυσος: ἐλθόντα δόλιον μαινάδων κατάσκοπον.
(957)  Πενθεύς: καὶ μὴν δοκῶ σφᾶς ἐν λόχμαις ὄρνιθας ὣς
(958)  Πενθεύς: λέκτρων ἔχεσθαι φιλτάτοις ἐν ἕρκεσιν.
(959)  Διόνυσος: οὐκοῦν ἐπʼ αὐτὸ τοῦτʼ ἀποστέλλῃ φύλαξ·
(960)  Διόνυσος: λήψῃ δʼ ἴσως σφᾶς, ἢν σὺ μὴ ληφθῇς πάρος.
(961)  Πενθεύς: κόμιζε διὰ μέσης με Θηβαίας χθονός·
(962)  Πενθεύς: μόνος γὰρ αὐτῶν εἰμʼ ἀνὴρ τολμῶν τόδε.
(963)  Διόνυσος: μόνος σὺ πόλεως τῆσδʼ ὑπερκάμνεις, μόνος·
(964)  Διόνυσος: τοιγάρ σʼ ἀγῶνες ἀναμένουσιν οὓς ἐχρῆν.
(965)  Διόνυσος: ἕπου δέ· πομπὸς δʼ εἶμʼ ἐγὼ σωτήριος,
(966)  Διόνυσος: κεῖθεν δʼ ἀπάξει σʼ ἄλλος.
(966b)  Πενθεύς: ἡ τεκοῦσά γε.
(967)  Διόνυσος: ἐπίσημον ὄντα πᾶσιν.
(967b)  Πενθεύς: ἐπὶ τόδʼ ἔρχομαι.
(968)  Διόνυσος: φερόμενος ἥξεις
(968b)  Πενθεύς: ἁβρότητʼ ἐμὴν λέγεις.
(969)  Διόνυσος: ἐν χερσὶ μητρός.
(969b)  Πενθεύς: καὶ τρυφᾶν μʼ ἀναγκάσεις.
(970)  Διόνυσος: τρυφάς γε τοιάσδε.
(970b)  Πενθεύς: ἀξίων μὲν ἅπτομαι.
(971)  Διόνυσος: δεινὸς σὺ δεινὸς κἀπὶ δείνʼ ἔρχῃ πάθη,
(972)  Διόνυσος: ὥστʼ οὐρανῷ στηρίζον εὑρήσεις κλέος.
(973)  Διόνυσος: ἔκτεινʼ, Ἀγαύη, χεῖρας αἵ θʼ ὁμόσποροι
(974)  Διόνυσος: Κάδμου θυγατέρες· τὸν νεανίαν ἄγω
(975)  Διόνυσος: τόνδʼ εἰς ἀγῶνα μέγαν, ὁ νικήσων δʼ ἐγὼ
(976)  Διόνυσος: καὶ Βρόμιος ἔσται. τἄλλα δʼ αὐτὸ σημανεῖ.
(977y) === Chor ===
(977x) == Strophe 1 ==
(977)  Χορός: ἴτε θοαὶ Λύσσας κύνες ἴτʼ εἰς ὄρος,
(978)  Χορός: θίασον ἔνθʼ ἔχουσι Κάδμου κόραι,
(979)  Χορός: ἀνοιστρήσατέ νιν
(980)  Χορός: ἐπὶ τὸν ἐν γυναικομίμῳ στολᾷ
(981)  Χορός: λυσσώδη κατάσκοπον μαινάδων.
(982)  Χορός: μάτηρ πρῶτά νιν λευρᾶς ἀπὸ πέτρας
(983)  Χορός: ἢ σκόλοπος ὄψεται
(984)  Χορός: δοκεύοντα, μαινάσιν δʼ ἀπύσει·
(985)  Χορός: Τίς ὅδʼ ὀρειδρόμων
(986)  Χορός: μαστὴρ Καδμείων ἐς ὄρος ἐς ὄρος ἔμολʼ
(987)  Χορός: ἔμολεν, ὦ βάκχαι; τίς ἄρα νιν ἔτεκεν;
(988)  Χορός: οὐ γὰρ ἐξ αἵματος
(989)  Χορός: γυναικῶν ἔφυ, λεαίνας δέ τινος
(990)  Χορός: ὅδʼ ἢ Γοργόνων Λιβυσσᾶν γένος.
(992)  Χορός: ἴτω δίκα φανερός, ἴτω ξιφηφόρος
(993)  Χορός: φονεύουσα λαιμῶν διαμπὰξ
(995)  Χορός: τὸν ἄθεον ἄνομον ἄδικον Ἐχίονος
(996)  Χορός: γόνον γηγενῆ.
(997x) == Antistrophe 1 ==
(997)  Χορός: ὃς ἀδίκῳ γνώμᾳ παρανόμῳ τʼ ὀργᾷ
(998)  Χορός: περὶ σὰ Βάκχιʼ, ὄργια ματρός τε σᾶς
(999)  Χορός: μανείσᾳ πραπίδι
(1000)  Χορός: παρακόπῳ τε λήματι στέλλεται,
(1001)  Χορός: τἀνίκατον ὡς κρατήσων βίᾳ,
(1002)  Χορός: γνωμᾶν σωφρόνα θάνατος ἀπροφάσι‖στος
(1003)  Χορός: ἐς τὰ θεῶν ἔφυ·
(1004)  Χορός: βροτείως τʼ ἔχειν ἄλυπος βίος.
(1005)  Χορός: τὸ σοφὸν οὐ φθονῶ·
(1006)  Χορός: χαίρω θηρεύουσα· τὰ δʼ ἕτερα μεγάλα
(1007)  Χορός: φανερά τʼ· ὤ, νάειν ἐπὶ τὰ καλὰ βίον,
(1008)  Χορός: ἦμαρ ἐς νύκτα τʼ εὐ‖αγοῦντ
(1009)  Χορός: ʼ εὐσεβεῖν, τὰ δʼ ἔξω νόμιμα
(1010)  Χορός: δίκας ἐκβαλόντα τιμᾶν θεούς.
(1013)  Χορός: ἴτω δίκα φανερός, ἴτω ξιφηφόρος
(1014)  Χορός: φονεύουσα λαιμῶν διαμπὰξ
(1015)  Χορός: τὸν ἄθεον ἄνομον ἄδικον Ἐχίονος
(1016)  Χορός: τόκον γηγενῆ.
(1018x) == Epode ==
(1018)  Χορός: φάνηθι ταῦρος ἢ πολύκρανος ἰδεῖν
(1019)  Χορός: δράκων ἢ πυριφλέγων ὁρᾶσθαι λέων.
(1020)  Χορός: ἴθʼ, ὦ Βάκχε, θηραγρευτᾷ βακχᾶν
(1021)  Χορός: γελῶντι προσώπῳ περίβαλε βρόχον
(1022)  Χορός: θανάσιμον ὑπʼ ἀγέλαν πεσόν‖τι
(1023)  Χορός: τὰν μαινάδων.
(1024x) === Episode ===
(1024)  Ἄγγελος Β: ὦ δῶμʼ ὃ πρίν ποτʼ εὐτύχεις ἀνʼ Ἑλλάδα,
(1025)  Ἄγγελος Β: Σιδωνίου γέροντος, ὃς τὸ γηγενὲς
(1026)  Ἄγγελος Β: δράκοντος ἔσπειρʼ Ὄφεος ἐν γαίᾳ θέρος,
(1027)  Ἄγγελος Β: ὥς σε στενάζω, δοῦλος ὢν μέν, ἀλλʼ ὅμως
(1028)  Ἄγγελος Β: χρηστοῖσι δούλοις συμφορὰ τὰ δεσποτῶν.
(1029)  Χορός: τί δʼ ἔστιν; ἐκ βακχῶν τι μηνύεις νέον;
(1030)  Ἄγγελος: Πενθεὺς ὄλωλεν, παῖς Ἐχίονος πατρός.
(1031x) == Lyrik ==
(1031)  Χορός: ὦναξ Βρόμιε, θεὸς φαίνῃ μέγας.
(1032)  Ἄγγελος: πῶς φῄς; τί τοῦτʼ ἔλεξας; ἦ ʼπὶ τοῖς ἐμοῖς
(1033)  Ἄγγελος: χαίρεις κακῶς πράσσουσι δεσπόταις, γύναι;
(1034x) == Lyrik ==
(1034)  Χορός: εὐάζω ξένα μέλεσι βαρβάροις·
(1035)  Χορός: οὐκέτι γὰρ δεσμῶν ὑπὸ φόβῳ πτήσσω.
(1036)  Ἄγγελος: Θήβας δʼ ἀνάνδρους ὧδʼ ἄγεις
(1036a)  Ἄγγελος: [[Zeile Lost]]
(1037x) == Lyrik ==
(1037)  Χορός: ὁ Διόνυσος ὁ Διόνυσος, οὐ Θῆβαι
(1038)  Χορός: κράτος ἔχουσʼ ἐμόν.
(1039)  Ἄγγελος: συγγνωστὰ μέν σοι, πλὴν ἐπʼ ἐξειργασμένοις
(1040)  Ἄγγελος: κακοῖσι χαίρειν, ὦ γυναῖκες, οὐ καλόν.
(1041x) == Lyrik ==
(1041)  Χορός: ἔννεπέ μοι, φράσον, τίνι μόρῳ θνῄσκει
(1042)  Χορός: ἄδικος ἄδικά τʼ ἐκπορίζων ἀνήρ;
(1043)  Ἄγγελος: ἐπεὶ θεράπνας τῆσδε Θηβαίας χθονὸς
(1044)  Ἄγγελος: λιπόντες ἐξέβημεν Ἀσωποῦ ῥοάς,
(1045)  Ἄγγελος: λέπας Κιθαιρώνειον εἰσεβάλλομεν
(1046)  Ἄγγελος: Πενθεύς τε κἀγώ—δεσπότῃ γὰρ εἱπόμην—
(1047)  Ἄγγελος: ξένος θʼ ὃς ἡμῖν πομπὸς ἦν θεωρίας.
(1048)  Ἄγγελος: πρῶτον μὲν οὖν ποιηρὸν ἵζομεν νάπος,
(1049)  Ἄγγελος: τά τʼ ἐκ ποδῶν σιγηλὰ καὶ γλώσσης ἄπο
(1050)  Ἄγγελος: σῴζοντες, ὡς ὁρῷμεν οὐχ ὁρώμενοι.
(1051)  Ἄγγελος: ἦν δʼ ἄγκος ἀμφίκρημνον, ὕδασι διάβροχον,
(1052)  Ἄγγελος: πεύκαισι συσκιάζον, ἔνθα μαινάδες
(1053)  Ἄγγελος: καθῆντʼ ἔχουσαι χεῖρας ἐν τερπνοῖς πόνοις.
(1054)  Ἄγγελος: αἳ μὲν γὰρ αὐτῶν θύρσον ἐκλελοιπότα
(1055)  Ἄγγελος: κισσῷ κομήτην αὖθις ἐξανέστεφον,
(1056)  Ἄγγελος: αἳ δʼ, ἐκλιποῦσαι ποικίλʼ ὡς πῶλοι ζυγά,
(1057)  Ἄγγελος: βακχεῖον ἀντέκλαζον ἀλλήλαις μέλος.
(1058)  Ἄγγελος: Πενθεὺς δʼ ὁ τλήμων θῆλυν οὐχ ὁρῶν ὄχλον
(1059)  Ἄγγελος: ἔλεξε τοιάδʼ· Ὦ ξένʼ, οὗ μὲν ἕσταμεν,
(1060)  Ἄγγελος: οὐκ ἐξικνοῦμαι μαινάδων ὄσσοις νόθων·
(1061)  Ἄγγελος: ὄχθων δʼ ἔπʼ, ἀμβὰς ἐς ἐλάτην ὑψαύχενα,
(1062)  Ἄγγελος: ἴδοιμʼ ἂν ὀρθῶς μαινάδων αἰσχρουργίαν.
(1063)  Ἄγγελος: τοὐντεῦθεν ἤδη τοῦ ξένου τὸ θαῦμʼ ὁρῶ·
(1064)  Ἄγγελος: λαβὼν γὰρ ἐλάτης οὐράνιον ἄκρον κλάδον
(1065)  Ἄγγελος: κατῆγεν, ἦγεν, ἦγεν ἐς μέλαν πέδον·
(1066)  Ἄγγελος: κυκλοῦτο δʼ ὥστε τόξον ἢ κυρτὸς τροχὸς
(1067)  Ἄγγελος: τόρνῳ γραφόμενος περιφορὰν ἕλκει δρόμον·
(1068)  Ἄγγελος: ὣς κλῶνʼ ὄρειον ὁ ξένος χεροῖν ἄγων
(1069)  Ἄγγελος: ἔκαμπτεν ἐς γῆν, ἔργματʼ οὐχὶ θνητὰ δρῶν.
(1070)  Ἄγγελος: Πενθέα δʼ ἱδρύσας ἐλατίνων ὄζων ἔπι,
(1071)  Ἄγγελος: ὀρθὸν μεθίει διὰ χερῶν βλάστημʼ ἄνω
(1072)  Ἄγγελος: ἀτρέμα, φυλάσσων μὴ ἀναχαιτίσειέ νιν,
(1073)  Ἄγγελος: ὀρθὴ δʼ ἐς ὀρθὸν αἰθέρʼ ἐστηρίζετο,
(1074)  Ἄγγελος: ἔχουσα νώτοις δεσπότην ἐφήμενον·
(1075)  Ἄγγελος: ὤφθη δὲ μᾶλλον ἢ κατεῖδε μαινάδας.
(1076)  Ἄγγελος: ὅσον γὰρ οὔπω δῆλος ἦν θάσσων ἄνω,
(1077)  Ἄγγελος: καὶ τὸν ξένον μὲν οὐκέτʼ εἰσορᾶν παρῆν,
(1078)  Ἄγγελος: ἐκ δʼ αἰθέρος φωνή τις, ὡς μὲν εἰκάσαι
(1079)  Ἄγγελος: Διόνυσος, ἀνεβόησεν· Ὦ νεάνιδες,
(1080)  Ἄγγελος: ἄγω τὸν ὑμᾶς κἀμὲ τἀμά τʼ ὄργια
(1081)  Ἄγγελος: γέλων τιθέμενον· ἀλλὰ τιμωρεῖσθέ νιν.
(1082)  Ἄγγελος: καὶ ταῦθʼ ἅμʼ ἠγόρευε καὶ πρὸς οὐρανὸν
(1083)  Ἄγγελος: καὶ γαῖαν ἐστήριξε φῶς σεμνοῦ πυρός.
(1084)  Ἄγγελος: σίγησε δʼ αἰθήρ, σῖγα δʼ ὕλιμος νάπη
(1085)  Ἄγγελος: φύλλʼ εἶχε, θηρῶν δʼ οὐκ ἂν ἤκουσας βοήν.
(1086)  Ἄγγελος: αἳ δʼ ὠσὶν ἠχὴν οὐ σαφῶς δεδεγμέναι
(1087)  Ἄγγελος: ἔστησαν ὀρθαὶ καὶ διήνεγκαν κόρας.
(1088)  Ἄγγελος: ὃ δʼ αὖθις ἐπεκέλευσεν· ὡς δʼ ἐγνώρισαν
(1089)  Ἄγγελος: σαφῆ κελευσμὸν Βακχίου Κάδμου κόραι,
(1090)  Ἄγγελος: ᾖξαν πελείας ὠκύτητʼ οὐχ ἥσσονες
(1091)  Ἄγγελος: ποδῶν τρέχουσαι συντόνοις δραμήμασι,
(1092)  Ἄγγελος: μήτηρ Ἀγαύη σύγγονοί θʼ ὁμόσποροι
(1093)  Ἄγγελος: πᾶσαί τε βάκχαι· διὰ δὲ χειμάρρου νάπης
(1094)  Ἄγγελος: ἀγμῶν τʼ ἐπήδων θεοῦ πνοαῖσιν ἐμμανεῖς.
(1095)  Ἄγγελος: ὡς δʼ εἶδον ἐλάτῃ δεσπότην ἐφήμενον,
(1096)  Ἄγγελος: πρῶτον μὲν αὐτοῦ χερμάδας κραταιβόλους
(1097)  Ἄγγελος: ἔρριπτον, ἀντίπυργον ἐπιβᾶσαι πέτραν,
(1098)  Ἄγγελος: ὄζοισί τʼ ἐλατίνοισιν ἠκοντίζετο.
(1099)  Ἄγγελος: ἄλλαι δὲ θύρσους ἵεσαν διʼ αἰθέρος
(1100)  Ἄγγελος: Πενθέως, στόχον δύστηνον· ἀλλʼ οὐκ ἤνυτον.
(1101)  Ἄγγελος: κρεῖσσον γὰρ ὕψος τῆς προθυμίας ἔχων
(1102)  Ἄγγελος: καθῆσθʼ ὁ τλήμων, ἀπορίᾳ λελημμένος.
(1103)  Ἄγγελος: τέλος δὲ δρυΐνους συγκεραυνοῦσαι κλάδους
(1104)  Ἄγγελος: ῥίζας ἀνεσπάρασσον ἀσιδήροις μοχλοῖς.
(1105)  Ἄγγελος: ἐπεὶ δὲ μόχθων τέρματʼ οὐκ ἐξήνυτον,
(1106)  Ἄγγελος: ἔλεξʼ Ἀγαύη· Φέρε, περιστᾶσαι κύκλῳ
(1107)  Ἄγγελος: πτόρθου λάβεσθε, μαινάδες, τὸν ἀμβάτην
(1108)  Ἄγγελος: θῆρʼ ὡς ἕλωμεν, μηδʼ ἀπαγγείλῃ θεοῦ
(1109)  Ἄγγελος: χοροὺς κρυφαίους. αἳ δὲ μυρίαν χέρα
(1110)  Ἄγγελος: προσέθεσαν ἐλάτῃ κἀξανέσπασαν χθονός·
(1111)  Ἄγγελος: ὑψοῦ δὲ θάσσων ὑψόθεν χαμαιριφὴς
(1112)  Ἄγγελος: πίπτει πρὸς οὖδας μυρίοις οἰμώγμασιν
(1113)  Ἄγγελος: Πενθεύς· κακοῦ γὰρ ἐγγὺς ὢν ἐμάνθανεν.
(1114)  Ἄγγελος: πρώτη δὲ μήτηρ ἦρξεν ἱερέα φόνου
(1115)  Ἄγγελος: καὶ προσπίτνει νιν· ὃ δὲ μίτραν κόμης ἄπο
(1116)  Ἄγγελος: ἔρριψεν, ὥς νιν γνωρίσασα μὴ κτάνοι
(1117)  Ἄγγελος: τλήμων Ἀγαύη, καὶ λέγει, παρηίδος
(1118)  Ἄγγελος: ψαύων· Ἐγώ τοι, μῆτερ, εἰμί, παῖς σέθεν
(1119)  Ἄγγελος: Πενθεύς, ὃν ἔτεκες ἐν δόμοις Ἐχίονος·
(1120)  Ἄγγελος: οἴκτιρε δʼ ὦ μῆτέρ με, μηδὲ ταῖς ἐμαῖς
(1121)  Ἄγγελος: ἁμαρτίαισι παῖδα σὸν κατακτάνῃς.
(1122)  Ἄγγελος: ἣ δʼ ἀφρὸν ἐξιεῖσα καὶ διαστρόφους
(1123)  Ἄγγελος: κόρας ἑλίσσουσʼ, οὐ φρονοῦσʼ ἃ χρὴ φρονεῖν,
(1124)  Ἄγγελος: ἐκ Βακχίου κατείχετʼ, οὐδʼ ἔπειθέ νιν.
(1125)  Ἄγγελος: λαβοῦσα δʼ ὠλένης ἀριστερὰν χέρα,
(1126)  Ἄγγελος: πλευραῖσιν ἀντιβᾶσα τοῦ δυσδαίμονος
(1127)  Ἄγγελος: ἀπεσπάραξεν ὦμον, οὐχ ὑπὸ σθένους,
(1128)  Ἄγγελος: ἀλλʼ ὁ θεὸς εὐμάρειαν ἐπεδίδου χεροῖν·
(1129)  Ἄγγελος: Ἰνὼ δὲ τἀπὶ θάτερʼ ἐξειργάζετο,
(1130)  Ἄγγελος: ῥηγνῦσα σάρκας, Αὐτονόη τʼ ὄχλος τε πᾶς
(1131)  Ἄγγελος: ἐπεῖχε βακχῶν· ἦν δὲ πᾶσʼ ὁμοῦ βοή,
(1132)  Ἄγγελος: ὃ μὲν στενάζων ὅσον ἐτύγχανʼ ἐμπνέων,
(1133)  Ἄγγελος: αἳ δʼ ἠλάλαζον. ἔφερε δʼ ἣ μὲν ὠλένην,
(1134)  Ἄγγελος: ἣ δʼ ἴχνος αὐταῖς ἀρβύλαις· γυμνοῦντο δὲ
(1135)  Ἄγγελος: πλευραὶ σπαραγμοῖς· πᾶσα δʼ ᾑματωμένη
(1136)  Ἄγγελος: χεῖρας διεσφαίριζε σάρκα Πενθέως.
(1137)  Ἄγγελος: κεῖται δὲ χωρὶς σῶμα, τὸ μὲν ὑπὸ στύφλοις
(1138)  Ἄγγελος: πέτραις, τὸ δʼ ὕλης ἐν βαθυξύλῳ φόβῃ,
(1139)  Ἄγγελος: οὐ ῥᾴδιον ζήτημα· κρᾶτα δʼ ἄθλιον,
(1140)  Ἄγγελος: ὅπερ λαβοῦσα τυγχάνει μήτηρ χεροῖν,
(1141)  Ἄγγελος: πήξασʼ ἐπʼ ἄκρον θύρσον ὡς ὀρεστέρου
(1142)  Ἄγγελος: φέρει λέοντος διὰ Κιθαιρῶνος μέσου,
(1143)  Ἄγγελος: λιποῦσʼ ἀδελφὰς ἐν χοροῖσι μαινάδων.
(1144)  Ἄγγελος: χωρεῖ δὲ θήρᾳ δυσπότμῳ γαυρουμένη
(1145)  Ἄγγελος: τειχέων ἔσω τῶνδʼ, ἀνακαλοῦσα Βάκχιον
(1146)  Ἄγγελος: τὸν ξυγκύναγον, τὸν ξυνεργάτην ἄγρας,
(1147)  Ἄγγελος: τὸν καλλίνικον, ᾧ δάκρυα νικηφορεῖ.
(1148)  Ἄγγελος: ἐγὼ μὲν οὖν τῇδʼ ἐκποδὼν τῇ ξυμφορᾷ
(1149)  Ἄγγελος: ἄπειμʼ, Ἀγαύην πρὶν μολεῖν πρὸς δώματα.
(1150)  Ἄγγελος: τὸ σωφρονεῖν δὲ καὶ σέβειν τὰ τῶν θεῶν
(1151)  Ἄγγελος: κάλλιστον· οἶμαι δʼ αὐτὸ καὶ σοφώτατον
(1152)  Ἄγγελος: θνητοῖσιν εἶναι κτῆμα τοῖσι χρωμένοις.
(1153y) === Chor ===
(1153x) == Lyrik ==
(1153)  Χορός: ἀναχορεύσωμεν Βάκχιον,
(1154)  Χορός: ἀναβοάσωμεν ξυμφορὰν
(1155)  Χορός: τὰν τοῦ δράκοντος Πενθέος ἐκγενέτα·
(1156)  Χορός: ὃς τὰν θηλυγενῆ στολὰν
(1157)  Χορός: νάρθηκά τε, πιστὸν Ἅιδαν,
(1158)  Χορός: ἔλαβεν εὔθυρσον,
(1159)  Χορός: ταῦρον προηγητῆρα συμφορᾶς ἔχων.
(1160)  Χορός: βάκχαι Καδμεῖαι,
(1161)  Χορός: τὸν καλλίνικον κλεινὸν ἐξεπράξατε
(1162)  Χορός: ἐς στόνον, ἐς δάκρυα.
(1163)  Χορός: καλὸς ἀγών, χέρʼ αἵματι στάζουσαν
(1164)  Χορός: περιβαλεῖν τέκνου.
(1165)  Χορός: ἀλλʼ, εἰσορῶ γὰρ ἐς δόμους ὁρμωμένην
(1166)  Χορός: Πενθέως Ἀγαύην μητέρʼ ἐν διαστρόφοις
(1167)  Χορός: ὄσσοις, δέχεσθε κῶμον εὐίου θεοῦ.
(1168x) == Strophe 1 ==
(1168)  Ἀγαύη: Ἀσιάδες βάκχαι —
(1168b)  Χορός: τί μʼ ὀροθύνεις, ὤ;
(1169)  Ἀγαύη: φέρομεν ἐξ ὀρέων
(1170)  Ἀγαύη: ἕλικα νεότομον ἐπὶ μέλαθρα,
(1171)  Ἀγαύη: μακάριον θήραν.
(1172)  Χορός: ὁρῶ καί σε δέξομαι σύγκωμον.
(1173)  Ἀγαύη: ἔμαρψα τόνδʼ ἄνευ βρόχων
(1174)  Ἀγαύη: λέοντος ἀγροτέρου νέον ἶνιν·
(1175)  Ἀγαύη: ὡς ὁρᾶν πάρα.
(1176)  Χορός: πόθεν ἐρημίας;
(1177)  Ἀγαύη: Κιθαιρὼν
(1177b)  Χορός: Κιθαιρών;
(1178)  Ἀγαύη: κατεφόνευσέ νιν.
(1179)  Χορός: τίς ἁ βαλοῦσα;
(1179b)  Ἀγαύη: πρῶτον ἐμὸν τὸ γέρας.
(1180)  Ἀγαύη: μάκαιρʼ Ἀγαύη κλῃζόμεθʼ ἐν θιάσοις.
(1181)  Χορός: τίς ἄλλα;
(1181b)  Ἀγαύη: τὰ Κάδμου
(1182)  Χορός: τί Κάδμου;
(1182b)  Ἀγαύη: γένεθλα
(1182a)  Ἀγαύη: μετʼ ἐμὲ μετʼ ἐμὲ τοῦδʼ
(1183)  Ἀγαύη: ἔθιγε θηρός· εὐτυχής γʼ ἅδʼ ἄγρα.
(1183a)  Χορός: [[Zeile Lost]]
(1184x) == Antistrophe 1 ==
(1184)  Ἀγαύη: μέτεχέ νυν θοίνας.
(1184b)  Χορός: τί; μετέχω, τλᾶμον;
(1185)  Ἀγαύη: νέος ὁ μόσχος ἄρ‖τι
(1186)  Ἀγαύη: γένυν ὑπὸ κόρυθʼ ἁπαλότριχα
(1187)  Ἀγαύη: κατάκομον θάλλει.
(1188)  Χορός: πρέπει γʼ ὥστε θὴρ ἄγραυλος φόβῃ.
(1189)  Ἀγαύη: ὁ Βάκχιος κυναγέτας
(1190)  Ἀγαύη: σοφὸς σοφῶς ἀνέπηλʼ ἐπὶ θῆρα
(1191)  Ἀγαύη: τόνδε μαινάδας.
(1192)  Χορός: ὁ γὰρ ἄναξ ἀγρεύς.
(1193)  Ἀγαύη: ἐπαινεῖς;
(1193b)  Χορός: ἐπαινῶ.
(1194)  Ἀγαύη: τάχα δὲ Καδμεῖοι
(1195)  Χορός: καὶ παῖς γε Πενθεὺς
(1195b)  Ἀγαύη: ματέρʼ ἐπαινέσεται,
(1196)  Ἀγαύη: λαβοῦσαν ἄγραν τάνδε λεοντοφυῆ.
(1197)  Χορός: περισσάν.
(1197b)  Ἀγαύη: περισσῶς.
(1198)  Χορός: ἀγάλλῃ;
(1198b)  Ἀγαύη: γέγηθα,
(1198a)  Ἀγαύη: μεγάλα μεγάλα καὶ
(1199)  Ἀγαύη: φανερὰ τᾷδʼ ἄγρᾳ κατειργασμένα.
(1200x) === Episode ===
(1200)  Χορός: δεῖξόν νυν, ὦ τάλαινα, σὴν νικηφόρον
(1201)  Χορός: ἀστοῖσιν ἄγραν ἣν φέρουσʼ ἐλήλυθας.
(1202)  Ἀγαύη: ὦ καλλίπυργον ἄστυ Θηβαίας χθονὸς
(1203)  Ἀγαύη: ναίοντες, ἔλθεθʼ ὡς ἴδητε τήνδʼ ἄγραν,
(1204)  Ἀγαύη: Κάδμου θυγατέρες θηρὸς ἣν ἠγρεύσαμεν,
(1205)  Ἀγαύη: οὐκ ἀγκυλητοῖς Θεσσαλῶν στοχάσμασιν,
(1206)  Ἀγαύη: οὐ δικτύοισιν, ἀλλὰ λευκοπήχεσι
(1207)  Ἀγαύη: χειρῶν ἀκμαῖσιν. κᾆτα κομπάζειν χρεὼν
(1208)  Ἀγαύη: καὶ λογχοποιῶν ὄργανα κτᾶσθαι μάτην;
(1209)  Ἀγαύη: ἡμεῖς δέ γʼ αὐτῇ χειρὶ τόνδε θʼ εἵλομεν,
(1210)  Ἀγαύη: χωρίς τε θηρὸς ἄρθρα διεφορήσαμεν.
(1211)  Ἀγαύη: ποῦ μοι πατὴρ ὁ πρέσβυς; ἐλθέτω πέλας.
(1212)  Ἀγαύη: Πενθεύς τʼ ἐμὸς παῖς ποῦ ʼστιν; αἰρέσθω λαβὼν
(1213)  Ἀγαύη: πηκτῶν πρὸς οἴκους κλιμάκων προσαμβάσεις,
(1214)  Ἀγαύη: ὡς πασσαλεύσῃ κρᾶτα τριγλύφοις τόδε
(1215)  Ἀγαύη: λέοντος ὃν πάρειμι θηράσασʼ ἐγώ.
(1216)  Κάδμος: ἕπεσθέ μοι φέροντες ἄθλιον βάρος
(1217)  Κάδμος: Πενθέως, ἕπεσθε, πρόσπολοι, δόμων πάρος,
(1218)  Κάδμος: οὗ σῶμα μοχθῶν μυρίοις ζητήμασιν
(1219)  Κάδμος: φέρω τόδʼ, εὑρὼν ἐν Κιθαιρῶνος πτυχαῖς
(1220)  Κάδμος: διασπαρακτόν, κοὐδὲν ἐν ταὐτῷ πέδῳ
(1221)  Κάδμος: λαβών, ἐν ὕλῃ κείμενον δυσευρέτῳ.
(1222)  Κάδμος: ἤκουσα γάρ του θυγατέρων τολμήματα,
(1223)  Κάδμος: ἤδη κατʼ ἄστυ τειχέων ἔσω βεβὼς
(1224)  Κάδμος: σὺν τῷ γέροντι Τειρεσίᾳ Βακχῶν πάρα·
(1225)  Κάδμος: πάλιν δὲ κάμψας εἰς ὄρος κομίζομαι
(1226)  Κάδμος: τὸν κατθανόντα παῖδα Μαινάδων ὕπο.
(1227)  Κάδμος: καὶ τὴν μὲν Ἀκτέωνʼ Ἀρισταίῳ ποτὲ
(1228)  Κάδμος: τεκοῦσαν εἶδον Αὐτονόην Ἰνώ θʼ ἅμα
(1229)  Κάδμος: ἔτʼ ἀμφὶ δρυμοὺς οἰστροπλῆγας ἀθλίας,
(1230)  Κάδμος: τὴν δʼ εἶπέ τίς μοι δεῦρο βακχείῳ ποδὶ
(1231)  Κάδμος: στείχειν Ἀγαύην, οὐδʼ ἄκραντʼ ἠκούσαμεν·
(1232)  Κάδμος: λεύσσω γὰρ αὐτήν, ὄψιν οὐκ εὐδαίμονα.
(1233)  Ἀγαύη: πάτερ, μέγιστον κομπάσαι πάρεστί σοι,
(1234)  Ἀγαύη: πάντων ἀρίστας θυγατέρας σπεῖραι μακρῷ
(1235)  Ἀγαύη: θνητῶν· ἁπάσας εἶπον, ἐξόχως δʼ ἐμέ,
(1236)  Ἀγαύη: ἣ τὰς παρʼ ἱστοῖς ἐκλιποῦσα κερκίδας
(1237)  Ἀγαύη: ἐς μείζονʼ ἥκω, θῆρας ἀγρεύειν χεροῖν.
(1238)  Ἀγαύη: φέρω δʼ ἐν ὠλέναισιν, ὡς ὁρᾷς, τάδε
(1239)  Ἀγαύη: λαβοῦσα τἀριστεῖα, σοῖσι πρὸς δόμοις
(1240)  Ἀγαύη: ὡς ἀγκρεμασθῇ· σὺ δέ, πάτερ, δέξαι χεροῖν·
(1241)  Ἀγαύη: γαυρούμενος δὲ τοῖς ἐμοῖς ἀγρεύμασιν
(1242)  Ἀγαύη: κάλει φίλους ἐς δαῖτα· μακάριος γὰρ εἶ,
(1243)  Ἀγαύη: μακάριος, ἡμῶν τοιάδʼ ἐξειργασμένων.
(1244)  Κάδμος: ὦ πένθος οὐ μετρητὸν οὐδʼ οἷόν τʼ ἰδεῖν,
(1245)  Κάδμος: φόνον ταλαίναις χερσὶν ἐξειργασμένων.
(1246)  Κάδμος: καλὸν τὸ θῦμα καταβαλοῦσα δαίμοσιν
(1247)  Κάδμος: ἐπὶ δαῖτα Θήβας τάσδε κἀμὲ παρακαλεῖς.
(1248)  Κάδμος: οἴμοι κακῶν μὲν πρῶτα σῶν, ἔπειτʼ ἐμῶν·
(1249)  Κάδμος: ὡς ὁ θεὸς ἡμᾶς ἐνδίκως μέν, ἀλλʼ ἄγαν,
(1250)  Κάδμος: Βρόμιος ἄναξ ἀπώλεσʼ οἰκεῖος γεγώς.
(1251)  Ἀγαύη: ὡς δύσκολον τὸ γῆρας ἀνθρώποις ἔφυ
(1252)  Ἀγαύη: ἔν τʼ ὄμμασι σκυθρωπόν. εἴθε παῖς ἐμὸς
(1253)  Ἀγαύη: εὔθηρος εἴη, μητρὸς εἰκασθεὶς τρόποις,
(1254)  Ἀγαύη: ὅτʼ ἐν νεανίαισι Θηβαίοις ἅμα
(1255)  Ἀγαύη: θηρῶν ὀριγνῷτʼ· ἀλλὰ θεομαχεῖν μόνον
(1256)  Ἀγαύη: οἷός τʼ ἐκεῖνος. νουθετητέος, πάτερ,
(1257)  Ἀγαύη: σοὐστίν. τίς αὐτὸν δεῦρʼ ἂν ὄψιν εἰς ἐμὴν
(1258)  Ἀγαύη: καλέσειεν, ὡς ἴδῃ με τὴν εὐδαίμονα;
(1259)  Κάδμος: φεῦ φεῦ· φρονήσασαι μὲν οἷʼ ἐδράσατε
(1260)  Κάδμος: ἀλγήσετʼ ἄλγος δεινόν· εἰ δὲ διὰ τέλους
(1261)  Κάδμος: ἐν τῷδʼ ἀεὶ μενεῖτʼ ἐν ᾧ καθέστατε,
(1262)  Κάδμος: οὐκ εὐτυχοῦσαι δόξετʼ οὐχὶ δυστυχεῖν.
(1263)  Ἀγαύη: τί δʼ οὐ καλῶς τῶνδʼ ἢ τί λυπηρῶς ἔχει;
(1264)  Κάδμος: πρῶτον μὲν ἐς τόνδʼ αἰθέρʼ ὄμμα σὸν μέθες.
(1265)  Ἀγαύη: ἰδού· τί μοι τόνδʼ ἐξυπεῖπας εἰσορᾶν;
(1266)  Κάδμος: ἔθʼ αὑτὸς ἤ σοι μεταβολὰς ἔχειν δοκεῖ;
(1267)  Ἀγαύη: λαμπρότερος ἢ πρὶν καὶ διειπετέστερος.
(1268)  Κάδμος: τὸ δὲ πτοηθὲν τόδʼ ἔτι σῇ ψυχῇ πάρα;
(1269)  Ἀγαύη: οὐκ οἶδα τοὔπος τοῦτο. γίγνομαι δέ πως
(1270)  Ἀγαύη: ἔννους, μετασταθεῖσα τῶν πάρος φρενῶν.
(1271)  Κάδμος: κλύοις ἂν οὖν τι κἀποκρίναιʼ ἂν σαφῶς;
(1272)  Ἀγαύη: ὡς ἐκλέλησμαί γʼ ἃ πάρος εἴπομεν, πάτερ.
(1273)  Κάδμος: ἐς ποῖον ἦλθες οἶκον ὑμεναίων μέτα;
(1274)  Ἀγαύη: Σπαρτῷ μʼ ἔδωκας, ὡς λέγουσʼ, Ἐχίονι.
(1275)  Κάδμος: τίς οὖν ἐν οἴκοις παῖς ἐγένετο σῷ πόσει;
(1276)  Ἀγαύη: Πενθεύς, ἐμῇ τε καὶ πατρὸς κοινωνίᾳ.
(1277)  Κάδμος: τίνος πρόσωπον δῆτʼ ἐν ἀγκάλαις ἔχεις;
(1278)  Ἀγαύη: λέοντος, ὥς γʼ ἔφασκον αἱ θηρώμεναι.
(1279)  Κάδμος: σκέψαι νυν ὀρθῶς· βραχὺς ὁ μόχθος εἰσιδεῖν.
(1280)  Ἀγαύη: ἔα, τί λεύσσω; τί φέρομαι τόδʼ ἐν χεροῖν;
(1281)  Κάδμος: ἄθρησον αὐτὸ καὶ σαφέστερον μάθε.
(1282)  Ἀγαύη: ὁρῶ μέγιστον ἄλγος ἡ τάλαινʼ ἐγώ.
(1283)  Κάδμος: μῶν σοι λέοντι φαίνεται προσεικέναι;
(1284)  Ἀγαύη: οὔκ, ἀλλὰ Πενθέως ἡ τάλαινʼ ἔχω κάρα.
(1285)  Κάδμος: ᾠμωγμένον γε πρόσθεν ἢ σὲ γνωρίσαι.
(1286)  Ἀγαύη: τίς ἔκτανέν νιν;—πῶς ἐμὰς ἦλθεν χέρας;
(1287)  Κάδμος: δύστηνʼ ἀλήθειʼ, ὡς ἐν οὐ καιρῷ πάρει.
(1288)  Ἀγαύη: λέγʼ, ὡς τὸ μέλλον καρδία πήδημʼ ἔχει.
(1289)  Κάδμος: σύ νιν κατέκτας καὶ κασίγνηται σέθεν.
(1290)  Ἀγαύη: ποῦ δʼ ὤλετʼ; ἦ κατʼ οἶκον; ἢ ποίοις τόποις;
(1291)  Κάδμος: οὗπερ πρὶν Ἀκτέωνα διέλαχον κύνες.
(1292)  Ἀγαύη: τί δʼ ἐς Κιθαιρῶνʼ ἦλθε δυσδαίμων ὅδε;
(1293)  Κάδμος: ἐκερτόμει θεὸν σάς τε βακχείας μολών.
(1294)  Ἀγαύη: ἡμεῖς δʼ ἐκεῖσε τίνι τρόπῳ κατήραμεν;
(1295)  Κάδμος: ἐμάνητε, πᾶσά τʼ ἐξεβακχεύθη πόλις.
(1296)  Ἀγαύη: Διόνυσος ἡμᾶς ὤλεσʼ, ἄρτι μανθάνω.
(1297)  Κάδμος: ὕβριν γʼ ὑβρισθείς· θεὸν γὰρ οὐχ ἡγεῖσθέ νιν.
(1298)  Ἀγαύη: τὸ φίλτατον δὲ σῶμα ποῦ παιδός, πάτερ;
(1299)  Κάδμος: ἐγὼ μόλις τόδʼ ἐξερευνήσας φέρω.
(1300)  Ἀγαύη: ἦ πᾶν ἐν ἄρθροις συγκεκλῃμένον καλῶς;
(1300a)  Κάδμος: [[Zeile Lost]]
(1301)  Ἀγαύη: Πενθεῖ δὲ τί μέρος ἀφροσύνης προσῆκʼ ἐμῆς;
(1302)  Κάδμος: ὑμῖν ἐγένεθʼ ὅμοιος, οὐ σέβων θεόν.
(1303)  Κάδμος: τοιγὰρ συνῆψε πάντας ἐς μίαν βλάβην,
(1304)  Κάδμος: ὑμᾶς τε τόνδε θʼ, ὥστε διολέσαι δόμους
(1305)  Κάδμος: κἄμʼ, ὅστις ἄτεκνος ἀρσένων παίδων γεγὼς
(1306)  Κάδμος: τῆς σῆς τόδʼ ἔρνος, ὦ τάλαινα, νηδύος
(1307)  Κάδμος: αἴσχιστα καὶ κάκιστα κατθανόνθʼ ὁρῶ,
(1308)  Κάδμος: ᾧ δῶμʼ ἀνέβλεφʼ—ὃς συνεῖχες, ὦ τέκνον,
(1309)  Κάδμος: τοὐμὸν μέλαθρον, παιδὸς ἐξ ἐμῆς γεγώς,
(1310)  Κάδμος: πόλει τε τάρβος ἦσθα· τὸν γέροντα δὲ
(1311)  Κάδμος: οὐδεὶς ὑβρίζειν ἤθελʼ εἰσορῶν τὸ σὸν
(1312)  Κάδμος: κάρα· δίκην γὰρ ἀξίαν ἐλάμβανες.
(1313)  Κάδμος: νῦν δʼ ἐκ δόμων ἄτιμος ἐκβεβλήσομαι
(1314)  Κάδμος: ὁ Κάδμος ὁ μέγας, ὃς τὸ Θηβαίων γένος
(1315)  Κάδμος: ἔσπειρα κἀξήμησα κάλλιστον θέρος.
(1316)  Κάδμος: ὦ φίλτατʼ ἀνδρῶν—καὶ γὰρ οὐκέτʼ ὢν ὅμως
(1317)  Κάδμος: τῶν φιλτάτων ἔμοιγʼ ἀριθμήσῃ, τέκνον—
(1318)  Κάδμος: οὐκέτι γενείου τοῦδε θιγγάνων χερί,
(1319)  Κάδμος: τὸν μητρὸς αὐδῶν πατέρα προσπτύξῃ, τέκνον,
(1320)  Κάδμος: λέγων· Τίς ἀδικεῖ, τίς σʼ ἀτιμάζει, γέρον;
(1321)  Κάδμος: τίς σὴν ταράσσει καρδίαν λυπηρὸς ὤν;
(1322)  Κάδμος: λέγʼ, ὡς κολάζω τὸν ἀδικοῦντά σʼ, ὦ πάτερ.
(1323)  Κάδμος: νῦν δʼ ἄθλιος μέν εἰμʼ ἐγώ, τλήμων δὲ σύ.
(1324)  Κάδμος: οἰκτρὰ δὲ μήτηρ, τλήμονες δὲ σύγγονοι.
(1325)  Κάδμος: εἰ δʼ ἔστιν ὅστις δαιμόνων ὑπερφρονεῖ,
(1326)  Κάδμος: ἐς τοῦδʼ ἀθρήσας θάνατον ἡγείσθω θεούς.
(1327)  Χορός: τὸ μὲν σὸν ἀλγῶ, Κάδμε· σὸς δʼ ἔχει δίκην
(1328)  Χορός: παῖς παιδὸς ἀξίαν μέν, ἀλγεινὴν δὲ σοί.
(1329)  Ἀγαύη: ὦ πάτερ, ὁρᾷς γὰρ τἄμʼ ὅσῳ μετεστράφη
(1329a)  Ἀγαύη: [[Zeile Lost]]
(1330)  Διονυσος: δράκων γενήσῃ μεταβαλών, δάμαρ τε σὴ
(1331)  Διονυσος: ἐκθηριωθεῖσʼ ὄφεος ἀλλάξει τύπον,
(1332)  Διονυσος: ἣν Ἄρεος ἔσχες Ἁρμονίαν θνητὸς γεγώς.
(1333)  Διονυσος: ὄχον δὲ μόσχων, χρησμὸς ὡς λέγει Διός,
(1334)  Διονυσος: ἐλᾷς μετʼ ἀλόχου, βαρβάρων ἡγούμενος.
(1335)  Διονυσος: πολλὰς δὲ πέρσεις ἀναρίθμῳ στρατεύματι
(1336)  Διονυσος: πόλεις· ὅταν δὲ Λοξίου χρηστήριον
(1337)  Διονυσος: διαρπάσωσι, νόστον ἄθλιον πάλιν
(1338)  Διονυσος: σχήσουσι· σὲ δʼ Ἄρης Ἁρμονίαν τε ῥύσεται
(1339)  Διονυσος: μακάρων τʼ ἐς αἶαν σὸν καθιδρύσει βίον.
(1340)  Διονυσος: ταῦτʼ οὐχὶ θνητοῦ πατρὸς ἐκγεγὼς λέγω
(1341)  Διονυσος: Διόνυσος, ἀλλὰ Ζηνός· εἰ δὲ σωφρονεῖν
(1342)  Διονυσος: ἔγνωθʼ, ὅτʼ οὐκ ἠθέλετε, τὸν Διὸς γόνον
(1343)  Διονυσος: εὐδαιμονεῖτʼ ἂν σύμμαχον κεκτημένοι.
(1344)  Κάδμος: Διόνυσε, λισσόμεσθά σʼ, ἠδικήκαμεν.
(1345)  Διόνυσος: ὄψʼ ἐμάθεθʼ ἡμᾶς, ὅτε δὲ χρῆν, οὐκ ᾔδετε.
(1346)  Κάδμος: ἐγνώκαμεν ταῦτʼ· ἀλλʼ ἐπεξέρχῃ λίαν.
(1347)  Διόνυσος: καὶ γὰρ πρὸς ὑμῶν θεὸς γεγὼς ὑβριζόμην.
(1348)  Κάδμος: ὀργὰς πρέπει θεοὺς οὐχ ὁμοιοῦσθαι βροτοῖς.
(1349)  Διόνυσος: πάλαι τάδε Ζεὺς οὑμὸς ἐπένευσεν πατήρ.
(1350)  Ἀγαύη: αἰαῖ, δέδοκται, πρέσβυ, τλήμονες φυγαί.
(1351)  Διόνυσος: τί δῆτα μέλλεθʼ ἅπερ ἀναγκαίως ἔχει;
(1352)  Κάδμος: ὦ τέκνον, ὡς ἐς δεινὸν ἤλθομεν κακὸν
(1353)  Κάδμος: πάντες, σύ θʼ ἡ τάλαινα σύγγονοί τε σαί,
(1354)  Κάδμος: ἐγώ θʼ ὁ τλήμων· βαρβάρους ἀφίξομαι
(1355)  Κάδμος: γέρων μέτοικος· ἔτι δέ μοι τὸ θέσφατον
(1356)  Κάδμος: ἐς Ἑλλάδʼ ἀγαγεῖν μιγάδα βάρβαρον στρατόν.
(1357)  Κάδμος: καὶ τὴν Ἄρεως παῖδʼ Ἁρμονίαν, δάμαρτʼ ἐμήν,
(1358)  Κάδμος: δράκων δρακαίνης φύσιν ἔχουσαν ἀγρίαν
(1359)  Κάδμος: ἄξω ʼπὶ βωμοὺς καὶ τάφους Ἑλληνικούς,
(1360)  Κάδμος: ἡγούμενος λόγχαισιν· οὐδὲ παύσομαι
(1361)  Κάδμος: κακῶν ὁ τλήμων, οὐδὲ τὸν καταιβάτην
(1362)  Κάδμος: Ἀχέροντα πλεύσας ἥσυχος γενήσομαι.
(1363)  Ἀγαύη: ὦ πάτερ, ἐγὼ δὲ σοῦ στερεῖσα φεύξομαι.
(1364)  Κάδμος: τί μʼ ἀμφιβάλλεις χερσίν, ὦ τάλαινα παῖ,
(1365)  Κάδμος: ὄρνις ὅπως κηφῆνα πολιόχρων κύκνος;
(1366)  Ἀγαύη: ποῖ γὰρ τράπωμαι πατρίδος ἐκβεβλημένη;
(1367)  Κάδμος: οὐκ οἶδα, τέκνον· μικρὸς ἐπίκουρος πατήρ.
(1368x) == Anapäste ==
(1368)  Ἀγαύη: χαῖρʼ, ὦ μέλαθρον, χαῖρʼ, ὦ πατρία
(1369)  Ἀγαύη: πόλις· ἐκλείπω σʼ ἐπὶ δυστυχίᾳ
(1370)  Ἀγαύη: φυγὰς ἐκ θαλάμων.
(1371)  Κάδμος: στεῖχέ νυν, ὦ παῖ, τὸν Ἀρισταίου
(1371a)  Κάδμος: [[Zeile Lost]]
(1372)  Ἀγαύη: στένομαί σε, πάτερ.
(1372b)  Κάδμος: κἀγὼ σέ, τέκνον,
(1373)  Κάδμος: καὶ σὰς ἐδάκρυσα κασιγνήτας.
(1374)  Ἀγαύη: δεινῶς γὰρ τάνδʼ αἰκείαν
(1375)  Ἀγαύη: Διόνυσος ἄναξ τοὺς σοὺς εἰς
(1376)  Ἀγαύη: οἴκους ἔφερεν.
(1377)  Διόνυσος: καὶ γὰρ ἔπασχον δεινὰ πρὸς ὑμῶν,
(1378)  Διόνυσος: ἀγέραστον ἔχων ὄνομʼ ἐν Θήβαις.
(1379)  Ἀγαύη: χαῖρε, πάτερ, μοι.
(1379b)  Κάδμος: χαῖρʼ, ὦ μελέα
(1380)  Κάδμος: θύγατερ. χαλεπῶς δʼ ἐς τόδʼ ἂν ἥκοις.
(1381)  Ἀγαύη: ἄγετʼ, ὦ πομποί, με κασιγνήτας
(1382)  Ἀγαύη: ἵνα συμφυγάδας ληψόμεθʼ οἰκτράς.
(1383)  Ἀγαύη: ἔλθοιμι δʼ ὅπου
(1384)  Ἀγαύη: μήτε Κιθαιρὼν ἔμʼ ἴδοι μιαρὸς
(1385)  Ἀγαύη: μήτε Κιθαιρῶνʼ ὄσσοισιν ἐγώ,
(1386)  Ἀγαύη: μήθʼ ὅθι θύρσου μνῆμʼ ἀνάκειται·
(1387)  Ἀγαύη: Βάκχαις δʼ ἄλλαισι μέλοιεν.
(1388)  Χορός: πολλαὶ μορφαὶ τῶν δαιμονίων,
(1389)  Χορός: πολλὰ δʼ ἀέλπτως κραίνουσι θεοί·
(1390)  Χορός: καὶ τὰ δοκηθέντʼ οὐκ ἐτελέσθη,
(1391)  Χορός: τῶν δʼ ἀδοκήτων πόρον ηὗρε θεός.
(1392)  Χορός: τοιόνδʼ ἀπέβη τόδε πρᾶγμα.
