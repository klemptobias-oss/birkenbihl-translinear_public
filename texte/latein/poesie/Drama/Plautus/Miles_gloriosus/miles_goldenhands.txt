(-28x) == Argumentum I ==
(-28)  PROLOGUS: Meretrīcem Athēnīs Ephesum mīles āvehit.
(-27)  PROLOGUS: Id dum erō amantī servus nūntiāre vult
(-26)  PROLOGUS: Lēgātō peregre, ipsus captust in marī
(-25)  PROLOGUS: Et ēīdem illī mīlitī dōnō datust.
(-24)  PROLOGUS: Suum arcessit servus erum Athēnīs et forat
(-23)  PROLOGUS: Geminīs commūnem clam parietem in aedibus,
(-22)  PROLOGUS: Licēre ut quīret convenīre amantibus.
(-21)  PROLOGUS: Obhaerentīs cūstōs hōs videt dē tēgulīs,
(-20)  PROLOGUS: Rīdiculīs autem, quasi sit alia, lūditur.
(-19)  PROLOGUS: Itemque impellit mīlitem Palaestriō
(-18)  PROLOGUS: Omissam faciat concubīnam, quandō eī
(-17)  PROLOGUS: Senis vīcīnī cupiat uxor nūbere.
(-16)  PROLOGUS: Ultrō abeat ōrat, dōnat multa. ipse in domō
(-15)  PROLOGUS: Senis prehēnsus poenās prō moechō luit.
(-14x) == Argumentum Ii ==
(-14)  PROLOGUS: Meretrīcem ingenuam dēperībat mūtuō
(-13)  PROLOGUS: Athēniēnsis juvenis; Naupactum is domō
(-12)  PROLOGUS: lēgātus abiit. mīles in eandem incidit,
(-11)  PROLOGUS: dēportat Ephesum invītam. servus Atticī,
(-10)  PROLOGUS: ut nūntiāret dominō factum, nāvigat;
(-9)  PROLOGUS: capitur, dōnātur illī captus mīlitī.
(-8)  PROLOGUS: ad erum ut venīret Ephesum scrībit. advolat
(-7)  PROLOGUS: adulēscēns atque in proximō dēvertitur
(-6)  PROLOGUS: apud hospitem paternum. medium parietem
(-5)  PROLOGUS: perfōdit servus commeātus clanculum
(-4)  PROLOGUS: quā foret amantum. geminam fingit mulieris
(-3)  PROLOGUS: sorōrem adesse. mox eī dominus aedium
(-2)  PROLOGUS: suam clientam sollicitandum ad mīlitem
(-1)  PROLOGUS: subōrnat. capitur ille, spērat nūptiās,
(0)  PROLOGUS: dīmittit concubīnam et moechus vāpulat.
(1y) === Akt I ===
(1x) == Szene I.i ==
(1)  PYRGOPOLYNICES MILES: Cūrāte ut splendor meō sit clupeō clārior
(2)  PYRGOPOLYNICES MILES: quam sōlis radiī esse ōlim cum sūdumst solent,
(3)  PYRGOPOLYNICES MILES: ut, ubi ūsus veniat, contrā cōnsertā manū
(4)  PYRGOPOLYNICES MILES: praestringat oculōrum aciem in aciē hostibus.
(5)  PYRGOPOLYNICES MILES: nam ego hanc māchaeram mihi cōnsōlārī volō,;
(6)  PYRGOPOLYNICES MILES: nē lāmentētur nēve animum dēspondeat,
(7)  PYRGOPOLYNICES MILES: quia sē jam prīdem fēriātam gestitem,
(8)  PYRGOPOLYNICES MILES: quae misera gestit fartem facere ex hostibus.
(9)  PYRGOPOLYNICES MILES: sed ubi Artotrōgus hīc est? Stat propter virum
(10)  ARTOTRŌGUS PARASITUS: fortem atque fortūnātum et fōrmā rēgiā;
(11)  ARTOTRŌGUS PARASITUS: tum bellātorem Mars haud ausit dīcere
(12)  ARTOTRŌGUS PARASITUS: neque aequiperāre suās virtūtēs ad tuās.
(13)  PYRGOPOLYNICES MILES: Quemne ego servāvī in campīs Curculiōniīs,
(14)  PYRGOPOLYNICES MILES: ubi Bumbomachidēs Clutomēstoridysarchidēs
(15)  PYRGOPOLYNICES MILES: erat imperātor summus, Neptūnī nepōs?
(16)  ARTOTRŌGUS PARASITUS: Meminī. nempe illum dīcis cum armīs aureīs,
(17)  ARTOTRŌGUS PARASITUS: cuius tū legiōnēs difflāvistī spīritū,
(18)  ARTOTRŌGUS PARASITUS: quasi ventus folia aut pāniculum tēctōrium.
(19)  PYRGOPOLYNICES MILES: Istūc quidem edepol nihil est. Nihil hercle hoc quidemst
(20)  ARTOTRŌGUS PARASITUS: praeut alia dicam quae tū numquam fēcerīs.
(21)  ARTOTRŌGUS PARASITUS: perjūriōrem hōc hominem sī quis vīderit
(22)  ARTOTRŌGUS PARASITUS: aut glōriārum plēniōrem quam illic est,
(23)  ARTOTRŌGUS PARASITUS: mē sibi habētō, ego mē mancūpio dabō;
(24)  ARTOTRŌGUS PARASITUS: nisi ūnum, epitȳrum ēstur īnsānum bene.
(25)  PYRGOPOLYNICES MILES: Ubi tū ēs? Eccum. edepol vel elephantō in Indiā,
(26)  ARTOTRŌGUS PARASITUS: quō pactō eī pugnō praefrēgistī bracchium.
(27)  PYRGOPOLYNICES MILES: Quid, bracchium? Illud dīcere voluī, femur.
(28)  PYRGOPOLYNICES MILES: At indīligenter īceram. Pol sī quidem
(29)  ARTOTRŌGUS PARASITUS: cōnixus essēs, per corium, per vīscera
(30)  ARTOTRŌGUS PARASITUS: perque os elephantī trānsminēret bracchium.
(31)  PYRGOPOLYNICES MILES: Nōlō istaec hīc nunc. Nē hercle operae pretium quidemst
(32)  ARTOTRŌGUS PARASITUS: mihi tē nārrāre tuās quī virtūtēs sciam.
(33)  ARTOTRŌGUS PARASITUS: venter creat omnīs hāsce aerumnās: auribus
(34)  ARTOTRŌGUS PARASITUS: peraurienda sunt, nē dentēs dentiant,
(35)  ARTOTRŌGUS PARASITUS: et assentandumst quidquid hīc mentībitur.
(36)  PYRGOPOLYNICES MILES: Quid illūc quod dīcō? Ehem, scio jam quid vīs dīcere.
(37)  ARTOTRŌGUS PARASITUS: factum hercle est, meminī fierī. Quid id est? Quidquid est.
(38)  PYRGOPOLYNICES MILES: Habēs Tabellās vīs rogāre? habeō, et stilum.
(39)  PYRGOPOLYNICES MILES: Facētē advertis tuum animum ad animum meum.
(40)  ARTOTRŌGUS PARASITUS: Nōvisse mōrēs tuōs mē meditātē decet
(41)  ARTOTRŌGUS PARASITUS: cūramque adhibēre, ut praeolat mihi quod tū velīs.
(42)  PYRGOPOLYNICES MILES: Ecquid meministī? Meminī: centum in Ciliciā
(43)  ARTOTRŌGUS PARASITUS: et quīnquāgintā, centum in Scytholatrōniā,
(44)  ARTOTRŌGUS PARASITUS: trīgintā Sardōs, sexāgintā Macedonēs
(45)  ARTOTRŌGUS PARASITUS: sunt hominēs quōs tū occīdistī ūnō diē.
(46)  PYRGOPOLYNICES MILES: Quanta istaec hominum summast? Septem mīlia.
(47)  PYRGOPOLYNICES MILES: Tantum esse oportet. rēctē ratiōnem tenēs.
(48)  ARTOTRŌGUS PARASITUS: At nūllōs habeō scrīptōs: sīc meminī tamen.
(49)  PYRGOPOLYNICES MILES: Edepol memoriā ēs optumā. Offae monent.
(50)  PYRGOPOLYNICES MILES: Dum tāle faciēs quāle adhūc, assiduō edēs,
(51)  PYRGOPOLYNICES MILES: commūnicābō semper tē mēnsā meā.
(52)  ARTOTRŌGUS PARASITUS: Quid in Cappadociā, ubi tū quīngentōs simul,
(53)  ARTOTRŌGUS PARASITUS: nī hebēs māchaera foret, ūnō ictū occīderās?
(54)  PYRGOPOLYNICES MILES: At peditastellī quia erant, sīvī vīverent.
(55)  ARTOTRŌGUS PARASITUS: Quid tibi ego dicam, quod omnēs mortālēs sciunt,
(56)  ARTOTRŌGUS PARASITUS: Pyrgopolynīcem tē ūnum in terrā vīvere
(57)  ARTOTRŌGUS PARASITUS: virtūte et fōrmā et factīs invictissimum?
(58)  ARTOTRŌGUS PARASITUS: amant tēd omnēs mulierēs, neque injūriā,
(59)  ARTOTRŌGUS PARASITUS: quī sīs tam pulcher; vel illae quae herī palliō
(60)  ARTOTRŌGUS PARASITUS: mē reprehendērunt. Quid eae dīxērunt tibī?
(61)  ARTOTRŌGUS PARASITUS: Rogitābant: ‘hicine Achillēs est?’ inquit mihī.
(62)  ARTOTRŌGUS PARASITUS: ‘immō ejus frāter’ inquam ‘est’. ibi illārum altera
(63)  ARTOTRŌGUS PARASITUS: ‘ergō mēcastor pulcher est’ inquit mihī
(64)  ARTOTRŌGUS PARASITUS: ‘et līberālis. vide caesariēs quam decet.
(65)  ARTOTRŌGUS PARASITUS: ne illae sunt fortūnātae quae cum istō cubant.’
(66)  PYRGOPOLYNICES MILES: Itane aibant tandem? Quaen mē ambae obsecrāverint,
(67)  ARTOTRŌGUS PARASITUS: ut tē hodiē quasi pompam illā praeterdūcerem?
(68)  PYRGOPOLYNICES MILES: Nimiast miseria nimis pulchrum esse hominem. Immō itast.
(69)  ARTOTRŌGUS PARASITUS: molestae sunt: ōrant, ambiunt, exobsecrant
(70)  ARTOTRŌGUS PARASITUS: vidēre ut liceat, ad sēsē arcessī jubent,
(71)  ARTOTRŌGUS PARASITUS: ut tuō nōn liceat dare operam negōtiō.
(72)  PYRGOPOLYNICES MILES: Vidētur tempus esse, ut eāmus ad forum,
(73)  PYRGOPOLYNICES MILES: ut in tabellīs quōs cōnsignāvī hīc herī
(74)  PYRGOPOLYNICES MILES: latrōnēs, ībus dēnumerem stīpendium.
(75)  PYRGOPOLYNICES MILES: nam rēx Seleucus mē opere ōrāvit maximō,
(76)  PYRGOPOLYNICES MILES: ut sibi latrōnēs cōgerem et cōnscrīberem.
(77)  PYRGOPOLYNICES MILES: rēgī hunc diem mihi operam dēcrētumst dare.
(78)  ARTOTRŌGUS PARASITUS: Age eāmus ergō. Sequiminī, satellitēs.
(79y) === Akt II ===
(79x) == Szene Ii.i ==
(79)  PALAESTRIO SERVUS: Mihi ad ēnārrandum hoc argūmentum est cōmitās,
(80)  PALAESTRIO SERVUS: sī ad auscultandum vestra erit benignitās;
(81)  PALAESTRIO SERVUS: quī autem auscultāre nōlet, exsurgat forās,
(82)  PALAESTRIO SERVUS: ut sīt ubi sedeat ille quī auscultāre volt.
(83)  PALAESTRIO SERVUS: nunc quā assēdistis causā in fēstīvō locō,
(84)  PALAESTRIO SERVUS: cōmoediāī quam nōs āctūrī sumus
(85)  PALAESTRIO SERVUS: et argūmentum et nōmen vōbīs ēloquar.
(86)  PALAESTRIO SERVUS: Ἀλαζών Graecē huic nōmen est cōmoediae,
(87)  PALAESTRIO SERVUS: id nōs Latīnē glōriōsum dīcimus.
(88)  PALAESTRIO SERVUS: hoc oppidum Ephesust; illest mīles meus erus,
(89)  PALAESTRIO SERVUS: quī hinc ad forum abiit, glōriōsus, impudēns,
(90)  PALAESTRIO SERVUS: stercoreus, plēnus perjūrī atque adulterī.
(91)  PALAESTRIO SERVUS: ait sēsē ultrō omnīs mulierēs sectārier:
(92)  PALAESTRIO SERVUS: is dērīdiculōst, quāquā incēdit, omnibus.
(93)  PALAESTRIO SERVUS: itaque hīc meretrīcēs, labiīs dum ductant eum,
(94)  PALAESTRIO SERVUS: majōrem partem videās valgīs sāviīs.
(95)  PALAESTRIO SERVUS: nam ego hau diū apud hunc servitūtem serviō;
(96)  PALAESTRIO SERVUS: id volo vōs scīre, quō modo ad hunc dēvēnerim
(97)  PALAESTRIO SERVUS: in servitūtem ab eō cui servīvī prius.
(98)  PALAESTRIO SERVUS: date operam, nam nunc argūmentum exōrdiar.
(99)  PALAESTRIO SERVUS: erat erus Athēnīs mihi adulēscēns optimus;
(100)  PALAESTRIO SERVUS: is amābat meretrīcem ācre Athēnīs Atticīs,
(101)  PALAESTRIO SERVUS: et illa illum contrā; quī est amor cultū optimus.
(102)  PALAESTRIO SERVUS: is pūblicē lēgātus Naupactum fuit
(103)  PALAESTRIO SERVUS: magnāī rēī pūblicāī grātiā.
(104)  PALAESTRIO SERVUS: interibi hic mīles forte Athēnās advenit,
(105)  PALAESTRIO SERVUS: īnsinuat sēsē ad illam amīcam mei erī
(106)  PALAESTRIO SERVUS: occēpit ejus mātrī suppalpārier
(107)  PALAESTRIO SERVUS: vīnō, ōrnāmentīs opiparīsque obsōniīs,
(108)  PALAESTRIO SERVUS: itaque intimum ibi sē mīles apud lēnam facit.
(109)  PALAESTRIO SERVUS: ubi prīmum ēvēnit mīlitī huic occāsiō,
(110)  PALAESTRIO SERVUS: sublinit ōs illī lēnae, mātrī mulieris,
(111)  PALAESTRIO SERVUS: quam erus meus amābat; nam is illīus fīliam
(112)  PALAESTRIO SERVUS: conicit in nāvem mīles clam mātrem suam,
(113)  PALAESTRIO SERVUS: eamque hūc invītam mulierem in Ephesum advehit.
(114)  PALAESTRIO SERVUS: ubi amīcam erīlem Athēnīs āvectam sciō,
(115)  PALAESTRIO SERVUS: ego quantum vīvus possum mihi nāvem parō,
(116)  PALAESTRIO SERVUS: īnscendō, ut eam rem Naupactum ad erum nūntiem.
(117)  PALAESTRIO SERVUS: ubi sumus prōvectī in altum, fit quod dī volunt,
(118)  PALAESTRIO SERVUS: capiunt praedōnēs nāvem illam ubi vectus fuī:
(119)  PALAESTRIO SERVUS: prius periī quam ad erum vēnī, quō īre occēperam.
(120)  PALAESTRIO SERVUS: ille ‹quī› mē cēpit dat mē huic dōnō mīlitī.
(121)  PALAESTRIO SERVUS: hic postquam in aedīs mē ad sē dēdūxit domum,
(122)  PALAESTRIO SERVUS: videō illam amīcam erilem, Athēnīs quae fuit.
(123)  PALAESTRIO SERVUS: ubi contrā aspexit mē, oculīs mihi signum dedit,
(124)  PALAESTRIO SERVUS: nē sē appellārem; deinde, postquam occāsiō est,
(125)  PALAESTRIO SERVUS: conqueritur mēcum mulier fortūnās suās:
(126)  PALAESTRIO SERVUS: ait sēsē Athēnās fugere cupere ex hāc domū,
(127)  PALAESTRIO SERVUS: sēsē illum amāre meum erum, Athēnīs quī fuit,
(128)  PALAESTRIO SERVUS: neque pejus quemquam ōdisse quam istum mīlitem.
(129)  PALAESTRIO SERVUS: ego quoniam īnspexī mulieris sententiam,
(130)  PALAESTRIO SERVUS: cēpī tabellās, cōnsignāvī, clanculum
(131)  PALAESTRIO SERVUS: dedi mercātōrī cuidam, quī ad illum dēferat
(132)  PALAESTRIO SERVUS: meum erum, quī Athēnīs fuerat, quī hanc amāverat,
(133)  PALAESTRIO SERVUS: ut is hūc venīret. is nōn sprēvit nūntium;
(134)  PALAESTRIO SERVUS: nam et vēnit et is in proximō hīc dēvertitur
(135)  PALAESTRIO SERVUS: apud suum paternum hospitem, lepidum senem;
(136)  PALAESTRIO SERVUS: isque illī amantī suō hospitī mōrem gerit
(137)  PALAESTRIO SERVUS: nōsque operā cōnsiliōque adhortātur, juvat.
(138)  PALAESTRIO SERVUS: itaque ego parāvī hīc intus magnās māchinās,
(139)  PALAESTRIO SERVUS: quī amantīs ūnā inter sē facerem convenās.
(140)  PALAESTRIO SERVUS: nam ūnum conclāve, concubīnae quod dedit
(141)  PALAESTRIO SERVUS: mīles, quō nēmō nisi eapse īnferret pedem,
(142)  PALAESTRIO SERVUS: in eō conclāvī ego perfōdī parietem,
(143)  PALAESTRIO SERVUS: quā commeātus clam esset hinc hūc mulierī;
(144)  PALAESTRIO SERVUS: et sene sciente hoc fēcī: is cōnsilium dedit.
(145)  PALAESTRIO SERVUS: nam meus cōnservus est homō hau magnī pretī,
(146)  PALAESTRIO SERVUS: quem concubīnae mīles cūstōdem addidit.
(147)  PALAESTRIO SERVUS: eī nōs facētīs fabricīs et doctīs dolīs
(148)  PALAESTRIO SERVUS: glaucūmam ob oculōs obiciēmus eumque ita
(149)  PALAESTRIO SERVUS: faciēmus ut quod vīderit nē vīderit.
(150)  PALAESTRIO SERVUS: et mox nē errētis, haec duārum hodiē vicem
(151)  PALAESTRIO SERVUS: et hinc et illinc mulier feret imāginem,
(152)  PALAESTRIO SERVUS: atque eadem erit, vērum alia esse assimulābitur.
(153)  PALAESTRIO SERVUS: ita sublinētur ōs cūstōdī mulieris.
(154)  PALAESTRIO SERVUS: sed foris concrepuit hinc ā vīcīnō sene;
(155)  PALAESTRIO SERVUS: ipse exit: hic illest lepidus quem dīxī senex.
(156x) == Szene Ii.ii ==
(156)  PERIPLECTOMENUS SENEX: Nī hercle diffrēgeritis tālōs posthāc quemque in tēgulīs
(157)  PERIPLECTOMENUS SENEX: vīderitis aliēnum, ego vestra faciam latera lōrea.
(158)  PERIPLECTOMENUS SENEX: miquidem jam arbitrī vīcīnī sunt, meae quid fīat domī,
(159)  PERIPLECTOMENUS SENEX: ita per impluvium intrō spectant. nunc adeō ēdīcō omnibus:
(160)  PERIPLECTOMENUS SENEX: quemque ā mīlite hōc vīderitis hominem in nostrīs tēgulīs,
(161)  PERIPLECTOMENUS SENEX: extrā ūnum Palaestriōnem, hūc dēturbātōte in viam.
(162)  PERIPLECTOMENUS SENEX: quod ille gallīnam aut columbam sē sectārī aut sīmiam
(163)  PERIPLECTOMENUS SENEX: dīcat, disperiistis nī usque ad mortem male mulcāssitis.
(164)  PERIPLECTOMENUS SENEX: atque adeō ut nē lēgī fraudem faciant āleāriae,
(165)  PERIPLECTOMENUS SENEX: accūrātōte ut sine tālīs domī agitent convīvium.
(166)  PALAESTRIO SERVUS: Nescioquid malefactum ā nostrā hīc familiāst, quantum audiō:
(167)  PALAESTRIO SERVUS: ita hic senex tālōs ēlīdī jussit cōnservīs meīs;
(168)  PALAESTRIO SERVUS: sed mē excēpit: nihilī faciō, quid illīs faciat cēterīs.
(169)  PALAESTRIO SERVUS: aggrediār hominem. Estne adversum hic quī advenit Palaestriō?
(170)  PALAESTRIO SERVUS: Quid agis, Periplectomene? Hau multōs hominēs, sī optandum foret,
(171)  PERIPLECTOMENUS SENEX: nunc vidēre et convenīre quam tē māvellem. Quid est?
(172)  PALAESTRIO SERVUS: quid tumultuās cum nostrā familiā? Occīsī sumus.
(173)  PALAESTRIO SERVUS: Quid negōtīst? Rēs palamst. Quae rēs palamst? Dē tēgulīs
(174)  PERIPLECTOMENUS SENEX: modo Nescioquis īnspectāvit vestrum familiārium
(175)  PERIPLECTOMENUS SENEX: per nostrum impluvium intus apud nōs Philocōmasium atque hospitem
(176)  PERIPLECTOMENUS SENEX: ōsculantīs. Quis homō id vīdit? Tuus cōnservus. Quis is homōst?
(177)  PERIPLECTOMENUS SENEX: Nesciō, ita abripuit repente sēsē subitō. Suspicor
(178)  PALAESTRIO SERVUS: mē periisse. Ubi abīt, conclāmō: ‘heus quid agis tū’ inquam ‘in tēgulīs?’
(179)  PERIPLECTOMENUS SENEX: ille mihi abiēns ita respondit ‘sē sectārī sīmiam.’
(180)  PALAESTRIO SERVUS: Vae mihi miserō, cui pereundumst propter nihilī bēstiam.
(181)  PALAESTRIO SERVUS: sed Philocōmasium hīcine etiam nunc est? Cum exībam, hīc erat.
(182)  PALAESTRIO SERVUS: Ī sīs, jube trānsīre hūc quantum possit, sē ut videant domī
(183)  PALAESTRIO SERVUS: familiārēs, nisi quidem illa nōs volt, quī servī sumus,
(184)  PALAESTRIO SERVUS: propter amōrem suum omnīs crucibus contubernālīs darī.
(185)  PERIPLECTOMENUS SENEX: Dīxī ego istūc; nisi quid aliud vīs. Volō. hoc eī dīcitō:
(185a)  PALAESTRIO SERVUS: profectō ut nē quōquam dē ingeniō dēgrediātur muliebrī
(186)  PALAESTRIO SERVUS: eārumque artem et disciplīnam optineat colere. Quem ad modum?
(187)  PALAESTRIO SERVUS: Ut eum, quī hīc sē vīdit, verbīs vincat, nē is sē vīderit.
(188)  PALAESTRIO SERVUS: siquidem centiēns hīc vīsa sit, tamen īnfitiās eat.
(189)  PALAESTRIO SERVUS: ōs habet, linguam, perfidiam, malitiam atque audāciam,
(189a)  PALAESTRIO SERVUS: cōnfīdentiam, cōnfirmitātem, fraudulentiam.
(190)  PALAESTRIO SERVUS: quī arguat sē, eum contrā vincat jūrejūrandō suō:
(191)  PALAESTRIO SERVUS: domi habet animum falsiloquum, falsificum, falsijūrium,
(192)  PALAESTRIO SERVUS: domi dolōs, domi dēlēnifica facta, domi fallāciās.
(193)  PALAESTRIO SERVUS: nam mulier holitōrī numquam supplicat, sī quast mala:
(194)  PALAESTRIO SERVUS: domi habet hortum et condīmenta ad omnīs mōrēs maleficōs.
(195)  PERIPLECTOMENUS SENEX: Ego istaec, sī erit hīc, nūntiābō. sed quid est, Palaestriō,
(196)  PERIPLECTOMENUS SENEX: quod volūtās tūte tēcum in corde? Paulisper tacē,
(197)  PALAESTRIO SERVUS: dum ego mihī cōnsilia in animum convocō et dum cōnsulō
(198)  PALAESTRIO SERVUS: quid agam, quem dolum dolōsō contrā cōnservō parem,
(199)  PALAESTRIO SERVUS: quī illam hīc vīdit ōsculantem, id vīsum ut nē vīsum siet.
(200)  PERIPLECTOMENUS SENEX: Quaere: ego hinc abscesserō aps tē hūc interim. illūc sīs vidē,
(201)  PERIPLECTOMENUS SENEX: quem ad modum astitit, sevērō fronte cūrāns cōgitāns.
(202)  PERIPLECTOMENUS SENEX: pectus digitīs pultat, cor crēdō ēvocātūrust forās;
(203)  PERIPLECTOMENUS SENEX: ecce āvertit: nīxus laevō in femine habet laevam manum,
(204)  PERIPLECTOMENUS SENEX: dexterā digitīs ratiōnem computat, feriēns femur
(205)  PERIPLECTOMENUS SENEX: dexterum. ita vehementer īcit: quod agat aegrē suppetit.
(206)  PERIPLECTOMENUS SENEX: concrepuit digitīs: labōrat; crēbrō commūtat status,
(207)  PERIPLECTOMENUS SENEX: eccere autem capite nūtat: nōn placet quod repperit.
(208)  PERIPLECTOMENUS SENEX: quidquid est, incoctum nōn exprōmet, bene coctum dabit.
(209)  PERIPLECTOMENUS SENEX: ecce autem aedificat: columnam mentō suffīgit suō.
(210)  PERIPLECTOMENUS SENEX: apage, nōn placet profectō mī illaec aedificātiō;
(211)  PERIPLECTOMENUS SENEX: nam ōs columnātum poētae esse indaudīvī barbarō,
(212)  PERIPLECTOMENUS SENEX: cui bīnī cūstōdēs semper tōtīs hōrīs occubant.
(213)  PERIPLECTOMENUS SENEX: eugae, euschēmē hercle astitīt et dūlicē et cōmoedicē;
(214)  PERIPLECTOMENUS SENEX: numquam hodiē quiescet prius quam id quod petit perfēcerit.
(215)  PERIPLECTOMENUS SENEX: habet opīnor. age sī quid agis, vigilā, nē somnō studē,
(216)  PERIPLECTOMENUS SENEX: nisi quidem hīc agitāre māvīs varius virgīs vigiliās.
(217)  PERIPLECTOMENUS SENEX: tibi ego dīcō. an heri maduistī? heus tē alloquor, Palaestriō:
(218)  PERIPLECTOMENUS SENEX: vigilā inquam, expergīscere inquam, lūcet hoc inquam. Audiō.
(219)  PERIPLECTOMENUS SENEX: Viden hostīs tibi adesse tuōque tergō obsidium? cōnsule,
(220)  PERIPLECTOMENUS SENEX: arripe opem auxiliumque ad hanc rem: properē hoc, nōn placidē decet.
(221)  PERIPLECTOMENUS SENEX: antevenī aliquā aliquō saltū circumdūce exercitum,
(222)  PERIPLECTOMENUS SENEX: cōge in obsidium perduellīs, nostrīs praesidium parā;
(223)  PERIPLECTOMENUS SENEX: interclūde inimīcīs commeātum, tibi mūnī viam
(224)  PERIPLECTOMENUS SENEX: quā cibātus commeātusque ad tē et legiōnēs tuās
(225)  PERIPLECTOMENUS SENEX: tūtō possit pervenīre: hanc rem age, rēs subitāria est.
(226)  PERIPLECTOMENUS SENEX: reperī, comminīscere, cedodum calidum cōnsilium citō,
(227)  PERIPLECTOMENUS SENEX: quae hīc sunt vīsa ut vīsa nē sint, facta infecta nē sient.
(228)  PERIPLECTOMENUS SENEX: magnam illic homō rem incipissit, magna mūnit moenia.
(229)  PERIPLECTOMENUS SENEX: tū ūnus sī recipere hoc ad tē dīcis, cōnfīdentiast
(230)  PERIPLECTOMENUS SENEX: nōs inimīcōs prōfligāre posse. Dīcō et recipiō
(231)  PALAESTRIO SERVUS: ad mē. Et ego impetrāre dīcō id quod petis. At tē Juppiter
(232)  PALAESTRIO SERVUS: bene amet. Audēn participāre mē quod commentu's? Tacē,
(233)  PALAESTRIO SERVUS: dum in regiōnem āstūtiārum meārum tē indūcō, ut sciās
(234)  PALAESTRIO SERVUS: juxtā mēcum mea cōnsilia. Salva sūmēs indidem.
(235)  PALAESTRIO SERVUS: Erus meus elephantī coriō circumtentust, nōn suō,
(236)  PALAESTRIO SERVUS: neque habet plūs sapientiāī quam lapis. Ego istūc sciō.
(237)  PALAESTRIO SERVUS: Nunc sīc ratiōnem incipissō, hanc īnstituam āstūtiam,
(238)  PALAESTRIO SERVUS: ut Philocōmasiō hanc sorōrem geminam germānam alteram
(239)  PALAESTRIO SERVUS: dīcam Athēnīs advēnisse cum amātōre aliquō suō,
(240)  PALAESTRIO SERVUS: tam similem, quam lacte lactīst; apud tē eōs hīc dēvertier
(241)  PALAESTRIO SERVUS: dīcam hospitiō. Eugae eugae, lepidē, laudō commentum tuum.
(242)  PALAESTRIO SERVUS: Ut sī illīc concrīminātus sīt adversum mīlitem
(243)  PALAESTRIO SERVUS: meus cōnservus, eam vīdisse hīc cum aliēnō ōsculārī, eam
(244)  PALAESTRIO SERVUS: arguam vīdisse apud tē contrā cōnservum meum
(245)  PALAESTRIO SERVUS: cum suō amātōre amplexantem atque ōsculantem. Immō optimē.
(246)  PERIPLECTOMENUS SENEX: idem ego dīcam, sī ex mē exquīret mīles. Sed simillimās
(247)  PALAESTRIO SERVUS: dīcitō esse, et Philocōmasiō id praecipiendum est ut sciat,
(248)  PALAESTRIO SERVUS: nē titubet, sī exquīret ex eā mīles. Nimis doctum dolum.
(249)  PERIPLECTOMENUS SENEX: sed sī ambās vidēre in ūnō mīles conciliō volet,
(250)  PERIPLECTOMENUS SENEX: quid agimus? Facilest: trecentae possunt causae colligī:
(251)  PALAESTRIO SERVUS: ‘nōn domist, abiīt ambulātum, dormīt, ōrnātur, lavat,
(252)  PALAESTRIO SERVUS: prandet, pōtat: occupātast, operae nōn est, nōn potest,’
(253)  PALAESTRIO SERVUS: quantum vīs prōlātiōnis, dum modo hunc prīmā viā
(254)  PALAESTRIO SERVUS: indūcāmus, vēra ut esse crēdat quae mentībitur.
(255)  PERIPLECTOMENUS SENEX: Placet ut dīcis. Intrō abī ergō, et sī istī est mulier, eam jubē
(256)  PALAESTRIO SERVUS: cito domum trānsīre, atque haec eī dīce mōnstrā praecipe,
(257)  PALAESTRIO SERVUS: ut teneat cōnsilia nostra, quem ad modum exōrsī sumus,
(258)  PALAESTRIO SERVUS: dē geminā sorōre. Doctē tibi illam perdoctam dabō.
(259)  PERIPLECTOMENUS SENEX: numquid aliud? Intrō ut abeās. Abeō. Et quidem ego ībō domum
(260)  PALAESTRIO SERVUS: atque hominem investīgandō operam huic dissimulābiliter dabō,
(261)  PALAESTRIO SERVUS: quī fuerit cōnservus quī hodiē sit sectātus sīmiam.
(262)  PALAESTRIO SERVUS: nam ille nōn potuit quīn sermōne suō aliquem familiārium
(263)  PALAESTRIO SERVUS: participāverit dē amīcā erī, sēsē vīdisse eam
(264)  PALAESTRIO SERVUS: hīc in proximō ōsculantem cum aliēnō adulēscentulō.
(265)  PALAESTRIO SERVUS: nōvī mōrem: egomet tacēre nequeō sōlus quod sciō.
(266)  PALAESTRIO SERVUS: sī inveniō quī vīdit, ad eum vīneam pluteōsque agam:
(267)  PALAESTRIO SERVUS: rēs parātast, vī pugnandōque hominem caperest certa rēs.
(268)  PALAESTRIO SERVUS: sī ita nōn reperiō, ībō odōrāns quasi canis vēnāticus,
(269)  PALAESTRIO SERVUS: usque dōnec persecūtus vulpem erō vestīgiīs.
(270)  PALAESTRIO SERVUS: sed forēs crepuērunt nostrae, ego vōcī moderābor meae;
(271)  PALAESTRIO SERVUS: nam illic est Philocōmasiō cūstōs meus cōnservus quī it forās.
(272x) == Szene Ii.iii ==
(272)  SCELEDRUS SERVUS: Nisi quidem ego hodiē ambulāvī dormiēns in tēgulīs,
(273)  SCELEDRUS SERVUS: certō edepol scio mē vīdisse hīc proximae vīcīniae
(274)  SCELEDRUS SERVUS: Philocōmasium erīlem amīcam sibi malam rem quaerere.
(275)  PALAESTRIO SERVUS: Hic illam vīdit ōsculantem, quantum hunc audīvī loquī.
(276)  SCELEDRUS SERVUS: Quis hic est? Tuus cōnservus. quid agis, Sceledre? Tē, Palaestriō,
(277)  SCELEDRUS SERVUS: volup est convēnisse. Quid jam? aut quid negōtīst? fac sciam.
(278)  SCELEDRUS SERVUS: Metuō Quid metuis? Nē hercle hodiē, quantum hīc familiāriumst,
(279)  SCELEDRUS SERVUS: maxumum in malum cruciātumque insuliāmus. Tū salī
(280)  PALAESTRIO SERVUS: sōlus, nam ego istam īnsultūram et dēsultūram nīl moror.
(281)  SCELEDRUS SERVUS: Nescīs tū fortasse, apud nōs facinus quod nātumst novum.
(282)  PALAESTRIO SERVUS: Quod id est facinus? Impudīcum. Tūte scias sōlī tibi,
(283)  PALAESTRIO SERVUS: mihi nē dixīs, scīre nōlō. Nōn enim faciam quīn sciās.
(284)  SCELEDRUS SERVUS: sīmiam hodiē sum sectātus nostram in hōrum tēgulīs.
(285)  PALAESTRIO SERVUS: Edepol, Sceledre, homō sectātu's nihilī nēquam bēstiam.
(286)  SCELEDRUS SERVUS: Dī tē perdant. Tē istūc aequum quoniam occēpistī, ēloquī.
(287)  SCELEDRUS SERVUS: Forte fortūnā per impluvium hūc dēspexī in proximum,
(288)  SCELEDRUS SERVUS: atque ego illī aspiciō ōsculantem Philocōmasium cum alterō
(289)  SCELEDRUS SERVUS: Nescioquō adulēscente. Quod ego, Sceledre, scelus ex tē audiō?
(290)  SCELEDRUS SERVUS: Profectō vīdī. Tūtin? Egomet duōbus hīs oculīs meīs.
(291)  PALAESTRIO SERVUS: Abi, nōn vērisimile dīcis, neque vīdistī. Num tibī
(292)  SCELEDRUS SERVUS: lippus videor? Medicum istūc tibi meliust percontārier.
(293)  PALAESTRIO SERVUS: vērum enim tū istam, sī tē dī ament, temere hau tollās fābulam:
(294)  PALAESTRIO SERVUS: tuīs nunc crūribus capitīque fraudem capitālem hinc creās.
(295)  PALAESTRIO SERVUS: nam tibi jam ut pereās parātum est dupliciter, nisi supprimis
(296)  PALAESTRIO SERVUS: tuum stultiloquium. Quī vērō dupliciter? Dīcam tibi.
(297)  PALAESTRIO SERVUS: primumdum, sī falsō īnsimulās Philocōmasium, hōc perieris;
(298)  PALAESTRIO SERVUS: iterum, sī id vērumst, tū eī cūstōs additus ‹ēō› perieris;
(299)  SCELEDRUS SERVUS: Quid fuat mē, nesciō: haec mē vīdisse ego certō sciō.
(300)  PALAESTRIO SERVUS: Pergin, īnfēlīx? Quid tibi vīs dicam nisi quod vīderim?
(301)  SCELEDRUS SERVUS: quīn etiam nunc intus hīc in proximōst. Eho an nōn domīst?
(302)  SCELEDRUS SERVUS: Vīse, abī intrō tūte, nam ego mī jam nīl crēdī postulō.
(303)  PALAESTRIO SERVUS: Certum est facere. Hīc tē opperiam; eadem illī īnsidiās dabō,
(304)  SCELEDRUS SERVUS: quam mox horsum ad stabulum juvenīx recipiat sē ‹ē› pābulō.
(305)  SCELEDRUS SERVUS: quid ego nunc faciam? cūstōdem mē illī mīles addidit:
(306)  SCELEDRUS SERVUS: nunc sī indicium faciō, interiī; ‹interiī› sī taceō tamen,
(307)  SCELEDRUS SERVUS: sī hoc palam fuerit. quid pejus muliere aut audācius?
(308)  SCELEDRUS SERVUS: dum ego in tēgulīs sum, illaec sē‹sē ex› hospitiō edit forās;
(309)  SCELEDRUS SERVUS: edepol facinus fēcit audāx. hōccine sī mīles sciat,
(310)  SCELEDRUS SERVUS: crēdō hercle hās sustollat aedīs tōtās atque hunc in crucem.
(311)  SCELEDRUS SERVUS: hercle quidquid est, mussitābō potius quam inteream male;
(312)  SCELEDRUS SERVUS: nōn ego possum quae ipsa sēsē vēnditat tūtārier.
(313)  PALAESTRIO SERVUS: Sceledre, Sceledre, quis homō in terrā tē alter est audācior?
(314)  PALAESTRIO SERVUS: quis magis dīs inimīcīs nātus quam tū atque īrātīs? Quid est?
(315)  PALAESTRIO SERVUS: Juben tibi oculōs effodīrī, quibus id quod nusquam est vidēs?
(316)  SCELEDRUS SERVUS: Quid, nusquam? Nōn ego tuam empsim vītam vitiōsā nuce.
(317)  SCELEDRUS SERVUS: Quid negōtīst? Quid negōtī sit rogās? Cūr nōn rogem?
(318)  PALAESTRIO SERVUS: Nōn tū tibi istam praetruncārī linguam largiloquam jubēs?
(319)  SCELEDRUS SERVUS: Quam ob rem jubeam? Philocōmasium eccam domī, quam in proximō
(320)  PALAESTRIO SERVUS: vīdisse aibās tē ōsculantem atque amplexantem cum alterō.
(321)  SCELEDRUS SERVUS: Mīrumst loliō victitāre tē tam vīlī trīticō.
(322)  PALAESTRIO SERVUS: Quid jam? Quia luscītiōsu's. Verberō, edepol tū quidem
(323)  PALAESTRIO SERVUS: caecus, nōn luscītiōsu's. nam illa quidem eccam domī.
(324)  SCELEDRUS SERVUS: Quid, domī? Domī hercle vērō. Abi, lūdis mē, Palaestriō.
(325)  PALAESTRIO SERVUS: Tum mihi sunt manus inquinātae. Quīdum? Quia lūdō lutō.
(326)  SCELEDRUS SERVUS: Vae capitī tuō. ‹Tuō› istūc, Sceledre, prōmittō fore,
(327)  PALAESTRIO SERVUS: nisi oculōs ōrātiōnemque aliam commūtās tibi.
(328)  PALAESTRIO SERVUS: sed fores concrepuērunt nostrae. At ego īlicō observō forīs;
(329)  SCELEDRUS SERVUS: nam nihil est quā hinc hūc trānsīre ea possit nisi rēctō ōstiō.
(330)  PALAESTRIO SERVUS: Quīn domī eccam. Nescioquae tē, Sceledre, scelera suscitant.
(331)  SCELEDRUS SERVUS: Mihi ego videō, mihi ego sapiō, mihi ego crēdō plūrimum:
(332)  SCELEDRUS SERVUS: mē homo nēmō dēterrēbit, quīn ea in hīs sit aedibus.
(333)  SCELEDRUS SERVUS: hīc obsistam, nē imprūdentī hūc ea sē surrēpsit mihi.
(334)  PALAESTRIO SERVUS: Meus illic homō est, dēturbābō jam ego illum dē pugnāculīs.
(335)  PALAESTRIO SERVUS: vīn jam faciam, utī stultividum tē fateāre? Age face.
(336)  PALAESTRIO SERVUS: Neque tē quicquam sapere corde neque oculīs ūtī? Volō.
(337)  PALAESTRIO SERVUS: Nempe tu istīc ais esse erīlem concubīnam? Atque arguō
(338)  SCELEDRUS SERVUS: eam mē vīdisse ōsculantem hīc intus cum aliēnō virō.
(339)  PALAESTRIO SERVUS: Scīn tū nūllum commeātum hinc esse ā nōbīs? Sciō.
(340)  PALAESTRIO SERVUS: Neque sōlārium neque hortum, nisi per impluvium? Sciō.
(341)  PALAESTRIO SERVUS: Quid nunc? sī ea domīst, sī faciō, ut eam exīre hinc videās domō,
(342)  PALAESTRIO SERVUS: dignun ēs verberibus multīs? Dignus. Servā istās forēs,
(343)  PALAESTRIO SERVUS: nē tibi clam sē subterdūcat istinc atque hūc trānseat.
(344)  SCELEDRUS SERVUS: Cōnsilium est ita facere. Pede ego jam illam hūc tibi sistam in viam.
(345)  SCELEDRUS SERVUS: Agedum ergō face. volo scīre, utrum egon id quod vīdī vīderim
(346)  SCELEDRUS SERVUS: an illic faciat, quod factūrum dīcit, ut ea sit domī.
(347)  SCELEDRUS SERVUS: nam ego quidem meōs oculōs habeō nec rogō ūtendōs forīs.
(348)  SCELEDRUS SERVUS: sed hic illī subparasītātur semper, hic eae proximust,
(349)  SCELEDRUS SERVUS: prīmus ad cibum vocātur, prīmō pulmentum datur;
(350)  SCELEDRUS SERVUS: nam illic noster est fortasse circiter triennium,
(351)  SCELEDRUS SERVUS: neque cuiquam quam illīc in nostrā meliust famulō familiā.
(352)  SCELEDRUS SERVUS: sed ego hoc quod agō, id mē agere oportet, hoc observāre ōstium.
(353)  SCELEDRUS SERVUS: sīc obsistam. hāc quidem pol certō verba mihi numquam dabunt.
(354x) == Szene Ii.iv ==
(354)  PALAESTRIO SERVUS: Praecepta facitō ut meminerīs. Totiēns monēre mīrumst.
(355)  PALAESTRIO SERVUS: At metuō ut satis sīs subdola. Cedo vel decem, ēdocēbō
(356)  PHILOCOMASIUM MERETRIX: minimē malās ut sint malae, mihi sōlae quod superfit.
(357)  PALAESTRIO SERVUS: Age nūnciam īnsiste in dolōs; ego abs tē procul recēdam.
(358)  PALAESTRIO SERVUS: quid aīs tū, Sceledre? Hanc rem gerō. habeō aurīs, loquere quidvīs.
(359)  PALAESTRIO SERVUS: Crēdō ego istōc exemplō tibi esse pereundum extrā portam,
(360)  PALAESTRIO SERVUS: dispessīs manibus, patibulum cum habēbis. Quamnam ob rem?
(361)  PALAESTRIO SERVUS: Respice dum ad laevam: quis illaec est mulier? Prō dī immortālēs,
(362)  SCELEDRUS SERVUS: eri concubīnast haec quidem. Mihi quoque pol ita vidētur.
(363)  PALAESTRIO SERVUS: age nūnciam, quandō libet Quid agam? Perīre properā.
(364)  PHILOCOMASIUM MERETRIX: Ubi iste est bonus servus, quī probrī mē maxumī innocentem
(365)  PHILOCOMASIUM MERETRIX: falsō īnsimulāvit? Em tibi, hic mihi dīxit tibi quae dīxī.
(366)  PHILOCOMASIUM MERETRIX: Tūn mē vīdisse in proxumō hīc, sceleste, ais ōsculantem?
(367)  PALAESTRIO SERVUS: Ac cum aliēnō adulēscentulō dīxit. Dīxī hercle vērō.
(368)  PHILOCOMASIUM MERETRIX: Tūn mē vīdistī? Atque hīs quidem hercle oculīs. Carēbis, crēdō,
(369)  PHILOCOMASIUM MERETRIX: quī plūs vident quam quod vident. Numquam hercle dēterrēbor
(370)  SCELEDRUS SERVUS: quīn vīderim id quod vīderim. Ego stulta et mōra multum,
(371)  PHILOCOMASIUM MERETRIX: quae cum hōc īnsānō fābuler, quem pol ego capitis perdam.
(372)  SCELEDRUS SERVUS: Nōlī minitārī: scio crucem futūram mihi sepulchrum;
(373)  SCELEDRUS SERVUS: ibi meī sunt majōrēs sitī, patēr, avus, proavus, abavus.
(374)  SCELEDRUS SERVUS: nōn possunt mihi mināciīs tuīs hīsce oculī effodīrī.
(375)  SCELEDRUS SERVUS: sed paucīs verbīs tē volō, Palaestriō. obsecrō tē,
(376)  SCELEDRUS SERVUS: unde exīt haec? Unde nisi domō? Domō? Mē viden? Tē videō.
(377)  SCELEDRUS SERVUS: nimis mīrumst facinus, quō modō haec hinc hūc trānsīre potuit;
(378)  SCELEDRUS SERVUS: nam certō neque sōlāriumst apud nōs neque hortus ūllus
(379)  SCELEDRUS SERVUS: neque fenestra nisi clatrāta; nam certē ego tē hīc intus vīdī.
(380)  PALAESTRIO SERVUS: Pergin, sceleste, intendere hanc arguere? Ēcastor ergō
(381)  PHILOCOMASIUM MERETRIX: mī hau falsum ēvēnit somnium, quod noctū hāc somniāvī.
(382)  PALAESTRIO SERVUS: Quid somniāstī? Ego ēloquar. sed amābō advertite animum.
(383)  PHILOCOMASIUM MERETRIX: hāc nocte in somnīs mea soror geminast germāna vīsa
(384)  PHILOCOMASIUM MERETRIX: vēnisse Athēnīs in Ephesum cum suō amātōre quōdam;
(385)  PHILOCOMASIUM MERETRIX: ī ambō hospitiō hūc in proxumum mihi dēvertisse vīsī.
(386)  PALAESTRIO SERVUS: Palaestriōnis somnium nārrātur. perge porrō.
(387)  PHILOCOMASIUM MERETRIX: Ego laeta vīsa, quia soror vēnisset, propter eandem
(388)  PHILOCOMASIUM MERETRIX: suspīciōnem maximam sum vīsa sustinēre.
(389)  PHILOCOMASIUM MERETRIX: nam arguere in somnīs mē meus mihi familiāris vīsust,
(390)  PHILOCOMASIUM MERETRIX: mē cum aliēnō adulēscentulō, quasi nunc tū, esse ōsculātam,
(391)  PHILOCOMASIUM MERETRIX: cum illa ōsculāta mea soror gemina esset suumpte amīcum.
(392)  PHILOCOMASIUM MERETRIX: id mē īnsimulātam perperam falsum esse somniāvī.
(393)  PALAESTRIO SERVUS: Satin eadem vigilantī expetunt quae in somnīs vīsa memorās?
(394)  PALAESTRIO SERVUS: eu hercle praesēns somnium. abī intrō et comprecāre.
(395)  PALAESTRIO SERVUS: nārrandum ego istūc mīlitī cēnsēbō. Facere certum est,
(396)  PHILOCOMASIUM MERETRIX: neque mē quidem patiar probrī falsō impūne īnsimulātam.
(397)  SCELEDRUS SERVUS: Timeō quid rērum gesserim, ita dorsus tōtus prūrit.
(398)  PALAESTRIO SERVUS: Scīn tē periisse? Nunc quidem domi certō est. certa rēs est
(399)  SCELEDRUS SERVUS: nunc nostrum observāre ōstium, ubi ubist. At, Sceledre, quaesō,
(400)  PALAESTRIO SERVUS: ut ad id exemplum somnium quam simile somniāvit
(401)  PALAESTRIO SERVUS: atque ut tū suspicātus ēs eam vīdisse ōsculantem.
(402)  SCELEDRUS SERVUS: Nescioquid crēdam egomet mihī jam, ita quod vīdisse crēdō
(403)  SCELEDRUS SERVUS: mē id jam nōn vīdisse arbitror. Nē tū hercle sērō, opīnor,
(404)  PALAESTRIO SERVUS: resipīscēs: sī ad erum haec rēs prius praevenit perībis pulchrē.
(405)  SCELEDRUS SERVUS: Nunc dēmum experior, mī ob oculōs cālīginem opstitisse.
(406)  PALAESTRIO SERVUS: Dūdum edepol plānum est id quidem, quae hīc usque fuerit intus.
(407)  SCELEDRUS SERVUS: Nihil habeō certī quid loquar: nōn vīdī eam, etsī vīdī.
(408)  PALAESTRIO SERVUS: Nē tū edepol stultitiā tuā nōs paene perdidistī:
(409)  PALAESTRIO SERVUS: dum tē fidēlem facere erō voluistī, absūmptu's paene.
(410)  PALAESTRIO SERVUS: sed fores vīcīnī proxumī crepuērunt. conticīscam.
(411x) == Szene Ii.v ==
(411)  PHILOCOMASIUM MERETRIX: Inde ignem in āram, ut Ephesiae Diānae laeta laudēs
(412)  PHILOCOMASIUM MERETRIX: grātīsque agam eīque ut Arabicō fūmificem odōre amoenē,
(413)  PHILOCOMASIUM MERETRIX: cum mē in locīs Neptūniīs templīsque turbulentīs
(414)  PHILOCOMASIUM MERETRIX: servāvit, saevīs flūctibus ubi sum afflīctāta multum.
(415)  SCELEDRUS SERVUS: Palaestriō, ō Palaestriō. Ō Sceledre, Sceledre, quid vīs?
(416)  SCELEDRUS SERVUS: Haec mulier, quae hinc exīt modo, estne erilis concubīna
(417)  SCELEDRUS SERVUS: Philocōmasium, an nōn est ea? Hercle opīnor, ea vidētur.
(418)  PALAESTRIO SERVUS: sed facinus mīrum est, quō modo haec hinc hūc trānsīre potuit,
(419)  PALAESTRIO SERVUS: sī quidem east. An dubium tibi est eam esse hanc? Ea vidētur.
(420)  SCELEDRUS SERVUS: Adeāmus, appellēmus. heus, quid istūc est, Philocōmasium?
(421)  SCELEDRUS SERVUS: quid tibi istīc in istīsce aedibus dēbētur, quid negōtīst?
(422)  SCELEDRUS SERVUS: quid nunc tacēs? tēcum loquōr. Immō edepol tūte tēcum;
(423)  PALAESTRIO SERVUS: nam haec nīl respondet. Tē alloquor, vitī probrīque plēna,
(424)  SCELEDRUS SERVUS: quae circum vīcīnōs vagās. Quīcum tū fābulāre?
(425)  SCELEDRUS SERVUS: Quīcum nisi tēcum? Quis tu homō ēs, aut mēcum quid est negōtī?
(426)  SCELEDRUS SERVUS: Mē rogās? Hem quī sim? Quīn ego hoc rogem quod nesciam?
(427)  PALAESTRIO SERVUS: Quis ego sum igitur, sī hunc ignōrās? Mihi odiōsus, quisquis ēs,
(428)  PHILOCOMASIUM MERETRIX: et tū et hic. Nōn nōs nōvistī? Neutrum. Metuō maximē,
(429)  PALAESTRIO SERVUS: Quid metuis? Enim nē nōs nōsmet perdiderīmus uspiam;
(430)  SCELEDRUS SERVUS: nam nec tē neque mē nōvisse ait haec. Persectārī hīc volō,
(431)  PALAESTRIO SERVUS: Sceledre, nōs nostrī an aliēnī sīmus, nē dum quispiam
(432)  PALAESTRIO SERVUS: nōs vīcīnōrum imprūdentīs aliquis immūtāverit.
(433)  SCELEDRUS SERVUS: Certē equidem noster sum. Et pol ego. quaeris tū, mulier, malum.
(434)  PALAESTRIO SERVUS: tibi ego dīcō, heus, Philocōmasium. Quae tē intemperiae tenent,
(435)  PHILOCOMASIUM MERETRIX: quī mē perperam perplexō nōmine appellēs? Eho,
(436)  PALAESTRIO SERVUS: quis igitur vocāre? Diceae nōmen est. Injūria ēs,
(437)  SCELEDRUS SERVUS: falsum nōmen possidēre, Philocōmasium, postulās;
(438)  SCELEDRUS SERVUS: ἄδικος ēs tū, nōn δικαία et meō erō facis injūriam.
(439)  PHILOCOMASIUM MERETRIX: Egone? Tūne. Quae heri Athēnīs Ephesum advēnī vesperī
(440)  PHILOCOMASIUM MERETRIX: cum meō amātōre, adulēscente Athēniēnsī? Dīc mihi,
(441)  PALAESTRIO SERVUS: quid hic tibi in Ephesō est negōtī? Geminam germānam meam
(442)  PHILOCOMASIUM MERETRIX: hīc sorōrem esse indaudīvī, eam vēnī quaesītum. Mala ēs.
(443)  PHILOCOMASIUM MERETRIX: Immō ēcastor stulta multum, quae vōbīscum fābuler.
(444)  PHILOCOMASIUM MERETRIX: abeō. Abīre nōn sinam tē. Mitte. Manifēstāria ēs.
(445)  SCELEDRUS SERVUS: nōn omittō. At jam crepābunt mihi manūs, mālae tibi,
(446)  PHILOCOMASIUM MERETRIX: nisi mē omittis. Quid, malum, astās? quīn retinēs altrīnsecus?
(447)  PALAESTRIO SERVUS: Nīl moror negōtiōsum mī esse tergum. quī sciō
(448)  PALAESTRIO SERVUS: an ista nōn sit Philocōmasium atque alia ejus similis siet?
(449)  PHILOCOMASIUM MERETRIX: Mittis mē an nōn mittis? Immō vī atque invītam ingrātiīs,
(450)  SCELEDRUS SERVUS: nisi voluntāte ībis, rapiam tē domum. Hosticum hoc mihi
(451)  PHILOCOMASIUM MERETRIX: domicilium est, Athēnīs domus est Atque erus ego istam domum
(452)  PHILOCOMASIUM MERETRIX: neque moror neque vōs quī hominēs sītis nōvī neque sciō.
(453)  SCELEDRUS SERVUS: Lēge agitō: tē nusquam mittam, nisi dās firmātam fidem,
(454)  SCELEDRUS SERVUS: tē hūc, sī omīserō, intrō itūram. Vī mē cōgis, quisquis ēs.
(455)  PHILOCOMASIUM MERETRIX: dō fidem, sī omittis, istō mē intrō itūram quō jubēs.
(456)  SCELEDRUS SERVUS: Ecce omittō. At ego abeō missa. Muliebrī fēcit fidē.
(457)  PALAESTRIO SERVUS: Sceledre, ‹ē› manibus āmīsistī praedam. tam east quam potis
(458)  PALAESTRIO SERVUS: nostra erīlis concubīna. vīn tū facere hoc strēnuē?
(459)  SCELEDRUS SERVUS: Quid faciam? effer mihi māchaeram hūc intus. Quid faciēs eā?
(460)  PALAESTRIO SERVUS: Intrō rumpam rēctā in aedīs: quemque hīc intus vīderō
(461)  PALAESTRIO SERVUS: cum Philocōmasiō ōsculantem, eum ego obtruncābō extempulō.
(462)  SCELEDRUS SERVUS: Vīsanest ea esse? Immō edepol plānē east. Sed quō modō
(463)  SCELEDRUS SERVUS: dissimulābat. Abi, māchaeram hūc effer. Jam faxo hīc erit.
(464)  PALAESTRIO SERVUS: Neque eques neque pedes profectōst quisquam tantā audāciā,
(465)  PALAESTRIO SERVUS: quī aequē faciat cōnfīdenter quicquam quam mulier facit.
(466)  PALAESTRIO SERVUS: ut utrubīque ōrātiōnem doctē dīvīsit suam,
(467)  PALAESTRIO SERVUS: ut sublinitur ōs cūstōdī cautō, cōnservō meō.
(468)  PALAESTRIO SERVUS: nimis beat quod commeātus trānstinet trāns parietem.
(469)  SCELEDRUS SERVUS: Heus, Palaestriō, māchaerā nihil opust. Quid jam, aut quid est?
(470)  SCELEDRUS SERVUS: Domī eccam erīlem concubīnam. Quid, domī? In lectō cubat.
(471)  PALAESTRIO SERVUS: Edepol nē tū tibi malam rem repperistī, ut praedicās.
(472)  SCELEDRUS SERVUS: Quid jam? Quia hanc attingere ausu's mulierem hinc ex proximō.
(473)  SCELEDRUS SERVUS: Magis hercle metuō. Sed numquam quisquam faciet quīn soror
(474)  PALAESTRIO SERVUS: istaec sit gemina hūjus: eam pol tū ōsculantem hīc vīderās.
(475)  SCELEDRUS SERVUS: Id quidem palam est eam esse, ut dīcis; quid propius fuit,
(476)  SCELEDRUS SERVUS: quam ut perīrem, sī ēlocūtus essem erō? Ergō, sī sapis,
(477)  PALAESTRIO SERVUS: mussitābis: plūs oportet scīre servum quam loquī.
(478)  PALAESTRIO SERVUS: ego abeō ā tē, nē quid tēcum cōnsilī commisceam,
(479)  PALAESTRIO SERVUS: atque apud hunc erō vīcīnum; tuae mihi turbae nōn placent.
(480)  PALAESTRIO SERVUS: erus sī veniet, sī mē quaeret, hīc erō: hinc mē arcessitō.
(481x) == Szene Ii.vi ==
(481)  SCELEDRUS SERVUS: Satin abiit ille neque erīlī negōtiō
(482)  SCELEDRUS SERVUS: plūs cūrat, quasi nōn servitūtem serviat?
(483)  SCELEDRUS SERVUS: certō illa quidem hīc nunc intus est in aedibus,
(484)  SCELEDRUS SERVUS: nam egomet cubantem eam modo offendī domī.
(485)  SCELEDRUS SERVUS: certum est nunc observātiōnī operam dare.
(486)  PERIPLECTOMENUS SENEX: nōn hercle hīsce hominēs mē marem, sed fēminam
(487)  PERIPLECTOMENUS SENEX: vīcīnī rentur esse servī mīlitis:
(488)  PERIPLECTOMENUS SENEX: ita mē lūdificant. meamne hīc invītam hospitam,
(489)  PERIPLECTOMENUS SENEX: quae heri hūc Athēnīs cum hospite advēnit meō,
(490)  PERIPLECTOMENUS SENEX: tractātam et lūdificātam, ingenuam et līberam?
(491)  SCELEDRUS SERVUS: Periī hercle, hic ad mē rēctā habet rēctam viam.
(492)  SCELEDRUS SERVUS: metuō, illaec mihi rēs nē malō magnō fuat,
(493)  SCELEDRUS SERVUS: quantum hunc audīvī facere verbōrum senem.
(494)  PERIPLECTOMENUS SENEX: Accēdam ad hominem. tūn, Sceledre, hīc, scelerum caput,
(495)  PERIPLECTOMENUS SENEX: meam lūdificāvistī hospitam ante aedīs modo?
(496)  SCELEDRUS SERVUS: Vīcīne, auscultā quaesō. Ego auscultem tibi?
(497)  SCELEDRUS SERVUS: Purgāre volo mē. Tūn tēd expūrgēs mihi
(498)  PERIPLECTOMENUS SENEX: quī facinus tantum tamque indignum fēcerīs?
(499)  PERIPLECTOMENUS SENEX: an quia latrōcināminī, arbitrāminī
(500)  PERIPLECTOMENUS SENEX: quidvīs licēre facere vōbīs, verberō?
(501)  SCELEDRUS SERVUS: Licetne? At ita mē dī deaeque omnēs ament,
(502)  PERIPLECTOMENUS SENEX: nisi mihi supplicium virgārum dē tē datur
(503)  PERIPLECTOMENUS SENEX: longum diūtinumque, ā māne ad vesperum,
(504)  PERIPLECTOMENUS SENEX: quod meās cōnfrēgistī imbricīs et tēgulās,
(505)  PERIPLECTOMENUS SENEX: ibi dum condignam tē sectātu's sīmiam,
(506)  PERIPLECTOMENUS SENEX: quodque inde īnspectāvistī meum apud mē hospitem
(507)  PERIPLECTOMENUS SENEX: amplexum amīcam, cum ōsculābātur, suam,
(508)  PERIPLECTOMENUS SENEX: quodque concubīnam erīlem īnsimulāre ausus ēs
(509)  PERIPLECTOMENUS SENEX: probrī pudīcam mēque summī flāgitī,
(510)  PERIPLECTOMENUS SENEX: tum quod tractāvistī hospitam ante aedīs meās:
(511)  PERIPLECTOMENUS SENEX: nisi mihi supplicium stimuleum dē tē datur,
(512)  PERIPLECTOMENUS SENEX: dēdecoris plēniōrem erum faciam tuum,
(513)  PERIPLECTOMENUS SENEX: quam magnō ventō plēnumst undārum mare.
(514)  SCELEDRUS SERVUS: Ita sum coāctus, Periplectomene, ut nesciam
(515)  SCELEDRUS SERVUS: utrum mē postulāre prius tēcum aequiust
(516)  SCELEDRUS SERVUS: nisi sī istaec nōn est haec neque haec istast, mihī
(517)  SCELEDRUS SERVUS: mē expūrigāre haec tibi vidētur aequius;
(518)  SCELEDRUS SERVUS: sīcut etiam nunc nesciō quid vīderim:
(519)  SCELEDRUS SERVUS: itast ista hujus similis nostrāī tua,
(520)  SCELEDRUS SERVUS: siquidem nōn eadem est. Vīsē ad mē intrō, jam sciēs.
(521)  SCELEDRUS SERVUS: Licetne? Quīn tē jubeō; et placidē nōscitā.
(522)  SCELEDRUS SERVUS: Ita facere certum est. Heus, Philocōmasium, citō
(523)  PERIPLECTOMENUS SENEX: trānscurre curriculō ad nōs, ita negōtiumst.
(524)  PERIPLECTOMENUS SENEX: post, quandō exierit Sceledrus ā nōbīs, cito
(525)  PERIPLECTOMENUS SENEX: trānscurritō ad vōs rūrsum curriculō domum.
(526)  PERIPLECTOMENUS SENEX: nunc pol ego metuō nē quid īnfuscāverit.
(527)  PERIPLECTOMENUS SENEX: sī hic nōn vidēbit mulierem, aperītur foris.
(528)  SCELEDRUS SERVUS: Prō dī immortālēs, similiōrem mulierem
(529)  SCELEDRUS SERVUS: magisque eandem, ut pote quae nōn sit eadem, nōn reor
(531)  SCELEDRUS SERVUS: deōs facere posse. Quid nunc? Commeruī malum.
(532)  PERIPLECTOMENUS SENEX: Quid igitur? eanest? Etsī east, nōn est ea.
(533)  PERIPLECTOMENUS SENEX: Vīdistīn istam? Vīdī, et illam et hospitem,
(534)  SCELEDRUS SERVUS: complexam atque ōsculantem. Eanest? Nescio.
(535)  PERIPLECTOMENUS SENEX: Vīn scīre plānē? Cupiō. Abī intrō ad vōs domum
(536)  PERIPLECTOMENUS SENEX: continuō, vide sitne istaec vestra intus. Licet,
(537)  SCELEDRUS SERVUS: pulchrē admonuistī. jam ego ad tē exībō forās.
(538)  PERIPLECTOMENUS SENEX: Numquam edepol hominem quemquam lūdificārier
(539)  PERIPLECTOMENUS SENEX: magis facētē vīdī et magis mīrīs modīs.
(540)  PERIPLECTOMENUS SENEX: sed eccum ēgreditur. Periplectomene, tē obsecrō
(541)  SCELEDRUS SERVUS: per deōs atque hominēs perque stultitiam meam
(542)  SCELEDRUS SERVUS: perque tua genua Quid obsecrās mē? Īnscītiae
(543)  SCELEDRUS SERVUS: meae et stultitiae ignōscās. nunc dēmum sciō
(544)  SCELEDRUS SERVUS: mē fuisse excordem, caecum, incōgitābilem.
(545)  SCELEDRUS SERVUS: nam Philocōmasium eccam intus. Quid nunc, furcifer?
(546)  PERIPLECTOMENUS SENEX: vīdistīn ambās? Vīdī. Erum exhibeās volō.
(547)  SCELEDRUS SERVUS: Meruisse equidem mē maximum fateor malum,
(548)  SCELEDRUS SERVUS: et tuae fēcisse mē hospitae ajō injūriam;
(549)  SCELEDRUS SERVUS: sed meam esse erīlem concubīnam cēnsuī,
(550)  SCELEDRUS SERVUS: cui mē cūstōdem erus addidit mīles meus.
(551)  SCELEDRUS SERVUS: nam ex ūnō puteō similior numquam potis
(552)  SCELEDRUS SERVUS: aqua aquāī sūmī quam haec est atque ista hospita.
(553)  SCELEDRUS SERVUS: et mē despexe ad tē per impluvium tuum
(554)  SCELEDRUS SERVUS: fateor. Quid nī fateāre, egō quod vīderim?
(555)  PERIPLECTOMENUS SENEX: et ibi ōsculantem meum hospitem cum istā hospitā
(556)  PERIPLECTOMENUS SENEX: vīdistī? Vīdī (cūr negem quod vīderim?),
(557)  SCELEDRUS SERVUS: sed Philocōmasium mē vīdisse cēnsuī.
(558)  PERIPLECTOMENUS SENEX: Ratun istīc mē hominem esse omnium minimī pretī,
(559)  PERIPLECTOMENUS SENEX: sī ego mē sciente paterer vīcīnō meō
(560)  PERIPLECTOMENUS SENEX: eam fierī apud mē tam īnsignītē injūriam?
(561)  SCELEDRUS SERVUS: Nunc dēmum ā mē īnsipienter factum esse arbitror,
(562)  SCELEDRUS SERVUS: cum rem cognōscō; at nōn malitiōsē tamen
(563)  SCELEDRUS SERVUS: fēcī. Immō indignē; nam hominem servum suōs
(564)  PERIPLECTOMENUS SENEX: domitōs habēre oportet oculōs et manūs
(565)  PERIPLECTOMENUS SENEX: ōrātiōnemque. Egone sī post hunc diem
(566)  SCELEDRUS SERVUS: muttīverō, etiam quod egomet certō sciam,
(567)  SCELEDRUS SERVUS: datō excruciandum mē: egomet mē dēdam tibi;
(568)  SCELEDRUS SERVUS: nunc hoc mī ignōsce quaesō. Vincam animum meum,
(569)  PERIPLECTOMENUS SENEX: nē malitiōsē factum id esse aps tē arbitrer.
(570)  PERIPLECTOMENUS SENEX: ignōscam tibi istūc. At tibi dī faciant bene.
(571)  PERIPLECTOMENUS SENEX: Nē tū hercle, sī tē di ament, linguam comprimēs
(572)  PERIPLECTOMENUS SENEX: posthāc, etiam illud quod sciēs nescīveris
(573)  PERIPLECTOMENUS SENEX: nec vīderis quod vīderis. Bene mē monēs,
(574)  SCELEDRUS SERVUS: ita facere certum est. sed satine ōrātu's? Abī.
(575)  SCELEDRUS SERVUS: Numquid nunc aliud mē vīs? Nē mē nōverīs.
(576)  SCELEDRUS SERVUS: Dedit hic mihi verba. quam benignē grātiam
(577)  SCELEDRUS SERVUS: fēcit, nē īrātus esset. scio quam rem gerat:
(578)  SCELEDRUS SERVUS: ut mīles cum extemplō ā forō adveniat domum,
(579)  SCELEDRUS SERVUS: domi comprehendar. ūnā hic et Palaestriō
(580)  SCELEDRUS SERVUS: mē habent vēnālem: sēnsī et jam dūdum sciō.
(581)  SCELEDRUS SERVUS: numquam hercle ex istā nassā ego hodiē ēscam petam;
(582)  SCELEDRUS SERVUS: nam jam aliquō aufugiam et mē occultābō aliquot diēs,
(583)  SCELEDRUS SERVUS: dum haec cōnsilēscunt turbae atque īrae lēniunt.
(584)  SCELEDRUS SERVUS: nam ūnī satis populō impiō meruī malī.
(585)  SCELEDRUS SERVUS: vērum tamendem quidquid est, ībō hinc domum.
(586)  PERIPLECTOMENUS SENEX: Illic hinc abscessit. sat edepol certō sciō,
(587)  PERIPLECTOMENUS SENEX: occīsam saepe sapere plūs multō suem:
(588)  PERIPLECTOMENUS SENEX: quoin id adimātur nē id quod vīdit vīderit.
(589)  PERIPLECTOMENUS SENEX: nam illīus oculī atque aurēs atque opīniō
(590)  PERIPLECTOMENUS SENEX: trānsfūgēre ad nōs. usque adhūc āctum est probē;
(591)  PERIPLECTOMENUS SENEX: nimium fēstīvam mulier operam praehibuit.
(592)  PERIPLECTOMENUS SENEX: redeō in senātum rursum; nam Palaestriō
(593)  PERIPLECTOMENUS SENEX: domi nunc apud mē est, Sceledrus nunc autemst forīs:
(594)  PERIPLECTOMENUS SENEX: frequēns senātus poterit nunc habērier.
(595)  PERIPLECTOMENUS SENEX: ībō intrō, nē, dum absum, alter sortī dēfuat.
(596y) === Akt III ===
(596x) == Szene Iii.i ==
(596)  PALAESTRIO SERVUS: Cohibēte intrā līmen etiam vōs parumper, Pleusiclēs,
(597)  PALAESTRIO SERVUS: sinite mē prius perspectāre, nē uspiam īnsidiae sient
(598)  PALAESTRIO SERVUS: concilium quod habēre volumus. nam opus est nunc tūtō locō,
(599)  PALAESTRIO SERVUS: unde inimīcus nē quis nostrī spolia capiat cōnsilī.
(600)  PALAESTRIO SERVUS: nam bene cōnsultum incōnsultum est, sī id inimīcīs ūsuīst,
(601)  PALAESTRIO SERVUS: neque potest quīn, sī id inimīcīs ūsuīst, obsit tibī;
(602)  PALAESTRIO SERVUS: nam bene cōnsultum cōnsilium surripitur saepissimē,
(603)  PALAESTRIO SERVUS: sī minus cum cūrā aut cautēlā locus loquendī lēctus est.
(604)  PALAESTRIO SERVUS: quippe quī, sī rescīvēre inimīcī cōnsilium tuum,
(605)  PALAESTRIO SERVUS: tuōpte tibi cōnsiliō occlūdunt linguam et cōnstringunt manūs,
(606)  PALAESTRIO SERVUS: atque eadem quae illīs voluistī facere, illī faciunt tibī.
(607)  PALAESTRIO SERVUS: sed speculābor, nē quis aut hinc aut ab laevā aut dexterā
(608)  PALAESTRIO SERVUS: nostrō cōnsiliō vēnātor assit cum aurītīs plagīs.
(609)  PALAESTRIO SERVUS: sterilis hinc prōspectus usque ad ultumam est plateam probē.
(610)  PALAESTRIO SERVUS: ēvocābō. heus Periplectomene et Pleusiclēs, prōgrediminī.
(611)  PERIPLECTOMENUS SENEX: Ecce nōs tibi oboedientēs. Facilest imperium in bonīs.
(612)  PALAESTRIO SERVUS: sed volo scīre: eōdem cōnsiliō, quod intus meditātī sumus,
(613)  PALAESTRIO SERVUS: gerimus rem? Magis nōn potest esse ad rem ūtibile. Immo ‹enim...›
(614)  PALAESTRIO SERVUS: quid tibi, Pleusiclēs? Quodne vōbīs placeat, displiceat mihi?
(615)  PALAESTRIO SERVUS: quis homo sit magis meus quam tū ēs? Loquere lepidē et commodē.
(616)  PERIPLECTOMENUS SENEX: Pol ita decet hunc facere. At hoc mē facinus miserum mācerat
(617)  PLEUSICLES ADULESCENS: meumque cor corpusque cruciat. Quid id est quod cruciat? cedo.
(618)  PLEUSICLES ADULESCENS: Mē tibi istūc aetātis hominī facinora puerīlia
(619)  PLEUSICLES ADULESCENS: obicere, neque tē decōra neque tuīs virtūtibus;
(620)  PLEUSICLES ADULESCENS: ea tē expetere ex opibus summīs mei honōris grātiā
(621)  PLEUSICLES ADULESCENS: mihique amantī īre opitulātum atque ea tē facere facinora,
(622)  PLEUSICLES ADULESCENS: quae istaec aetās fugere facta magis quam sectārī solet:
(623)  PLEUSICLES ADULESCENS: eam pudet mē tibi in senectā obicere sollicitūdinem.
(624)  PALAESTRIO SERVUS: Novo modo tu homō amās, siquidem tē quicquam quod faxīs pudet;
(625)  PALAESTRIO SERVUS: nihil amās, umbrā ēs amantis magis quam amātor, Pleusiclēs.
(626)  PLEUSICLES ADULESCENS: Hancine aetātem exercēre meī mē amōris grātiā?
(627)  PERIPLECTOMENUS SENEX: Quid aīs tū? itane tibi ego videor oppidō Ācherunticus?
(628)  PERIPLECTOMENUS SENEX: tam capulāris, tamne tibi diū videor vītam vīvere?
(629)  PERIPLECTOMENUS SENEX: nam equidem hau sum annōs nātus praeter quīnquāgintā et quattuor,
(630)  PERIPLECTOMENUS SENEX: clārē oculīs videō, pernīx sum pedibus, manibus mōbilis.
(631)  PALAESTRIO SERVUS: Sī albicapillus hic, vidētur neutiquam ab ingeniō senex.
(632)  PALAESTRIO SERVUS: inest in hōc ēmussitāta sua sibi ingenua indolēs.
(633)  PLEUSICLES ADULESCENS: Pol id quidem experiōr ita esse ut praedicās, Palaestriō;
(634)  PLEUSICLES ADULESCENS: nam benignitās quidem hujus oppidō adulēscentu līst.
(635)  PERIPLECTOMENUS SENEX: Immō, hospes, magis cum perīclum faciēs, magis nōscēs meam
(636)  PERIPLECTOMENUS SENEX: cōmitātem ergā tē amantem. Quid opus nōta nōscere?
(637)  PERIPLECTOMENUS SENEX: Ut apud tē exemplum experiundī habeās, nē quaerās forīs;
(638)  PERIPLECTOMENUS SENEX: nam nisi quī ipse amāvit, aegrē amantis ingenium īnspicit:
(639)  PERIPLECTOMENUS SENEX: et ego amōris aliquantum habeō ūmōrisque etiam in corpore,
(641)  PERIPLECTOMENUS SENEX: necdum exāruī ex amoenīs rēbus et voluptāriīs.
(642)  PERIPLECTOMENUS SENEX: vel cavillātor facētus vel convīva commodus
(643)  PERIPLECTOMENUS SENEX: idem erō, neque ego oblocūtor alterī in convīviō:
(644)  PERIPLECTOMENUS SENEX: incommoditāte abstinēre mē apud convīvās commodō
(645)  PERIPLECTOMENUS SENEX: commeminī et meam ōrātiōnis jūstam partem persequī
(646)  PERIPLECTOMENUS SENEX: et meam partem itidem tacēre, cum aliēna est ōrātiō;
(647)  PERIPLECTOMENUS SENEX: minimē spūtātor, screātor sum, itidem minimē mūcidus:
(648)  PERIPLECTOMENUS SENEX: post Ephesī sum nātus, nōn enim in Āpulīs; nōn sum Animula.
(649)  PALAESTRIO SERVUS: Ō lepidum semisenem, sī quās memorat virtūtēs habet,
(650)  PALAESTRIO SERVUS: atque equidem plānē ēducātum in nūtrīcātū Veneriō.
(651)  PERIPLECTOMENUS SENEX: Plūs dabō quam praedicābō ex mē venustātis tibi.
(652)  PERIPLECTOMENUS SENEX: neque ego numquam aliēnum scortum subigitō in convīviō,
(653)  PERIPLECTOMENUS SENEX: neque praeripiō pulpāmentum neque praevertō pōculum,
(654)  PERIPLECTOMENUS SENEX: neque per vīnum umquam ex mē exoritur discidium in convīviō:
(655)  PERIPLECTOMENUS SENEX: sī quis ibi est odiōsus, abeō domum, sermōnem sēgregō;
(656)  PERIPLECTOMENUS SENEX: Venerem, amōrem amoenitātemque accubāns exerceō.
(657)  PALAESTRIO SERVUS: Tuī quidem edepol omnēs mōrēs ad venustātem vigent,
(658)  PALAESTRIO SERVUS: cedo trīs mī hominēs aurichalcō contrā cum istīs mōribus.
(659)  PLEUSICLES ADULESCENS: At quidem illūc aetātis quī sit nōn inveniēs alterum
(660)  PLEUSICLES ADULESCENS: lepidiōrem ad omnīs rēs nec quī amīcus amīcō sit magis.
(661)  PERIPLECTOMENUS SENEX: Tūte mē ut fateāre faciam esse adulēscentem mōribus,
(662)  PERIPLECTOMENUS SENEX: ita apud omnīs compārēbō tibi rēs benefactīs frequēns.
(663)  PERIPLECTOMENUS SENEX: opusne erit tibi advocātō trīstī, īrācundō? ecce mē;
(664)  PERIPLECTOMENUS SENEX: opusne lēnī? lēniōrem dīcēs quam mūtum est mare,
(665)  PERIPLECTOMENUS SENEX: liquidiusculusque erō quam ventus est favōnius.
(666)  PERIPLECTOMENUS SENEX: vel hilarissimum convīvam hinc indidem exprōmam tibi,
(667)  PERIPLECTOMENUS SENEX: vel prīmārium parasītum atque obsōnātōrem optimum;
(668)  PERIPLECTOMENUS SENEX: tum ad saltandum nōn cinaedus malacus aequēst atque ego.
(669)  PALAESTRIO SERVUS: Quid ad illās artīs optāssis, sī optiō ēveniat tibi?
(670)  PLEUSICLES ADULESCENS: Hujus prō meritīs ut referrī pariter possit grātia,
(671)  PLEUSICLES ADULESCENS: tibique, quibus nunc mē esse experior summae sollicitūdinī.
(672)  PLEUSICLES ADULESCENS: at tibi tantō sūmptuī esse mihi molestumst. Mōrus ēs.
(673)  PERIPLECTOMENUS SENEX: nam in malā uxōre atque inimīcō sī quid sūmās, sūmptus est,
(674)  PERIPLECTOMENUS SENEX: in bonō hospite atque amīcō quaestus est quod sūmitur
(675)  PERIPLECTOMENUS SENEX: et quod in dīnīs rēbus sūmās sumptī sapientī lucrōst.
(676)  PERIPLECTOMENUS SENEX: deum virtūte est tē unde hospitiō accipiam apud mē cōmiter:
(677)  PERIPLECTOMENUS SENEX: ēs, bibe, animō obsequere mēcum atque onerā tē hilaritūdine.
(678)  PERIPLECTOMENUS SENEX: līberae sunt aedēs, līber sum autem ego: mē volo vīvere.
(679)  PERIPLECTOMENUS SENEX: nam mihi, deum virtūte dīcam, propter dīvitiās meās
(680)  PERIPLECTOMENUS SENEX: licuit uxōrem dōtātam genere summō dūcere;
(681)  PERIPLECTOMENUS SENEX: sed nōlō mī oblātrātrīcem in aedīs intrō mittere.
(682)  PALAESTRIO SERVUS: Cūr nōn vīs? nam prōcreāre līberōs lepidumst opus.
(683)  PERIPLECTOMENUS SENEX: Hercle vērō līberum esse tēte, id multō lepidiust.
(684)  PALAESTRIO SERVUS: Tu homō et alterī sapienter potis ēs cōnsulere et tibi.
(685)  PERIPLECTOMENUS SENEX: Nam bona uxor suāve ductūst, sī sit usquam gentium
(686)  PERIPLECTOMENUS SENEX: ubi ea possit invenīrī; vērum egone eam dūcam domum,
(687)  PERIPLECTOMENUS SENEX: quae mihi numquam hoc dīcat ‘eme, mī vir, lānam, unde tibi pallium
(688)  PERIPLECTOMENUS SENEX: malacum et calidum cōnficiātur tunicaeque hībernae bonae,
(689)  PERIPLECTOMENUS SENEX: nē algeās hāc hieme’ (hoc numquam verbum ex uxōre audiās),
(690)  PERIPLECTOMENUS SENEX: vērum prius quam gallī cantent quae mē ē somnō suscitet,
(691)  PERIPLECTOMENUS SENEX: dīcat ‘dā, mī vir, calendīs meam quī mātrem mūnerem,
(692)  PERIPLECTOMENUS SENEX: dā quī faciam condimenta dā quod dem quinquātribus
(693)  PERIPLECTOMENUS SENEX: praecantrīcī, conjectrīcī, hariolae atque haruspicae;
(694)  PERIPLECTOMENUS SENEX: flāgitiumst, sī nīl mittētur quae superciliō spicit;
(695)  PERIPLECTOMENUS SENEX: tum plicātrīcem clēmenter nōn potest quīn mūnerem;
(696)  PERIPLECTOMENUS SENEX: jam prīdem, quia nihil abstulerit, suscēnset ceriāria;
(697)  PERIPLECTOMENUS SENEX: tum opstetrīx expostulāvit mēcum, parum missum sibi;
(698)  PERIPLECTOMENUS SENEX: quid? nūtrīcī nōn missūru's quicquam, quae vernās alit?’
(699)  PERIPLECTOMENUS SENEX: haec atque hujus similia alia damnā multa mulierum
(700)  PERIPLECTOMENUS SENEX: mē uxōre prohibent, mihi quae hujus similīs sermōnēs serat.
(701)  PALAESTRIO SERVUS: Dī tibi propitiī sunt, nam hercle sī istam semel āmīserīs
(702)  PALAESTRIO SERVUS: lībertātem, hau facile in eundem rursum restituēs locum.
(703)  PLEUSICLES ADULESCENS: At illa laus est, magnō in genere et in dīvitiīs maximīs
(704)  PLEUSICLES ADULESCENS: līberōs hominem ēducāre, generī monumentum et sibi.
(705)  PERIPLECTOMENUS SENEX: Quandō habeō multōs cognātōs, quid opus sit mihi līberīs?
(706)  PERIPLECTOMENUS SENEX: nunc bene vīvō et fortūnātē atque ut volō atque animō ut libet.
(707)  PERIPLECTOMENUS SENEX: mea bona meā mortī cognātīs dīdam, inter eōs partiam.
(708)  PERIPLECTOMENUS SENEX: i apud mē aderunt, mē cūrābunt, vīsent quid agam, ecquid velim.
(709)  PERIPLECTOMENUS SENEX: prius quam lūcet assunt, rogitant noctū ut somnum cēperim.
(710)  PERIPLECTOMENUS SENEX: eōs prō līberīs habēbō, quī mihi mittunt mūnera.
(711)  PERIPLECTOMENUS SENEX: sacrificant: dant inde partem mihi majōrem quam sibi,
(712)  PERIPLECTOMENUS SENEX: abdūcunt ad exta; mē ad sē ad prandium, ad cēnam vocant;
(713)  PERIPLECTOMENUS SENEX: ille miserrimum sē rētur, minimum quī mīsit mihi.
(714)  PERIPLECTOMENUS SENEX: illī inter sē certant dōnīs, egomet mēcum mussitō:
(715)  PERIPLECTOMENUS SENEX: bona mea inhiant, mē certātim nūtrīcant et mūnerant.
(716)  PALAESTRIO SERVUS: Nimis bonā ratiōne nimiumque ad tē et tuam vītam vidēs:
(717)  PALAESTRIO SERVUS: et tibi sunt geminī et trigeminī, sī tē bene habēs, fīliī.
(718)  PERIPLECTOMENUS SENEX: Pol sī habuissem, satis cēpissem miseriārum ē līberīs:
(719)  PERIPLECTOMENUS SENEX: continuō excruciārer animī: sī eī forte fūisset febris,
(721)  PERIPLECTOMENUS SENEX: cēnsērem ēmorī; cecidissetve ēbrius aut dē equō uspiam,
(722)  PERIPLECTOMENUS SENEX: metuerem nē ibi diffrēgisset crūra aut cervīcēs sibi.
(723)  PALAESTRIO SERVUS: Huic hominī dignum est dīvitiās esse et diū vītam darī,
(724)  PALAESTRIO SERVUS: quī et rem servat et sē bene habet suīsque amīcīs ūsuī est.
(725)  PLEUSICLES ADULESCENS: Ō lepidum caput. ita mē dī deaeque ament, aequum fuit
(726)  PLEUSICLES ADULESCENS: deōs parāvisse, ūnō exemplō nē omnēs vītam vīverent;
(727)  PLEUSICLES ADULESCENS: sīcuti mercī pretium statuit quī est probus agorānomus:
(728)  PLEUSICLES ADULESCENS: quae probast mers, pretium eī statuit, prō virtūte ut vēneat,
(729)  PLEUSICLES ADULESCENS: quae improbast, prō mercis vitiō dominum pretiō pauperet,
(730)  PLEUSICLES ADULESCENS: itidem dīvōs dispertīsse vītam hūmānam aequum fuit:
(731)  PLEUSICLES ADULESCENS: quī lepidē ingeniātus esset, vītam eī longinquam darent,
(732)  PLEUSICLES ADULESCENS: quī improbī essent et scelestī, īs adimerent animam cito.
(733)  PLEUSICLES ADULESCENS: sī hoc parāvissent, et hominēs essent minus multī malī
(734)  PLEUSICLES ADULESCENS: et minus audācter scelesta facerent facta, et posteā,
(735)  PLEUSICLES ADULESCENS: quī hominēs probī essent, esset īs annōna vīlior.
(736)  PERIPLECTOMENUS SENEX: Quī deōrum cōnsilia culpet, stultus īnscītusque sit,
(737)  PERIPLECTOMENUS SENEX: quīque eōs vituperet. nunc istīs rēbus dēsistī decet.
(738)  PERIPLECTOMENUS SENEX: nunc volō obsōnāre, ut, hospes, tuā tē ex virtūte et meā
(739)  PERIPLECTOMENUS SENEX: meae domī accipiam benignē, lepidē et lepidīs vīctibus.
(740)  PLEUSICLES ADULESCENS: Nīl mē paenitet jam quantō sūmptuī fuerim tibi;
(741)  PLEUSICLES ADULESCENS: nam hospes nūllus tam in amīcī hospitium dēvertī potest,
(742)  PLEUSICLES ADULESCENS: quīn, ubi trīduum continuum fuerit, jam odiōsus siet;
(743)  PLEUSICLES ADULESCENS: vērum ubi diēs decem continuōs sīt, east odiōrum Īlias:
(744)  PLEUSICLES ADULESCENS: tam etsī dominus nōn invītus patitur, servī murmurant.
(745)  PERIPLECTOMENUS SENEX: Serviendae servitūtī ego servōs īnstrūxī mihi,
(746)  PERIPLECTOMENUS SENEX: hospes, nōn quī mī imperārent quibusve ego essem obnoxius:
(747)  PERIPLECTOMENUS SENEX: sī illīs aegrēst mihi quod volup est, meō rēmigiō rem gerō,
(748)  PERIPLECTOMENUS SENEX: tamen id quod odiōst faciendumst cum malō atque ingrātiīs.
(749)  PERIPLECTOMENUS SENEX: nunc, quod occēpī, obsōnātum pergam. Sī certumst tibi,
(750)  PLEUSICLES ADULESCENS: commodulum obsōnā, nē magnō sūmptū: mihi quidvīs sat est.
(751)  PERIPLECTOMENUS SENEX: Quīn tu istanc ōrātiōnem hinc veterem atque antīquam āmovēs?
(752)  PERIPLECTOMENUS SENEX: prōlētāriō sermōne nunc quidem, hospes, ūtere;
(753)  PERIPLECTOMENUS SENEX: nam eī solent, quandō accubuēre, ubi cēna appositast, dīcere:
(754)  PERIPLECTOMENUS SENEX: ‘quid opus fuit hōc ‹sumptō› sūmptū tantō nostrā grātiā?
(755)  PERIPLECTOMENUS SENEX: īnsānīvistī hercle, nam idem hoc hominibus sat erat decem.’
(756)  PERIPLECTOMENUS SENEX: quod eōrum causā obsōnātumst culpant et comedunt tamen.
(757)  PALAESTRIO SERVUS: Fit pol illūc ad illūc exemplum. ut doctē et perspectē sapit.
(758)  PERIPLECTOMENUS SENEX: Sed eīdem hominēs numquam dīcunt, quamquam appositumst ampliter:
(759)  PERIPLECTOMENUS SENEX: ‘jubē illud dēmī; tolle hanc patinam; removē pernam, nīl moror;
(760)  PERIPLECTOMENUS SENEX: aufer illam offam porcīnam, probus hic conger frīgidust,
(761)  PERIPLECTOMENUS SENEX: removē, abī aufer’ nēminem eōrum haec assevērāre audiās,
(762)  PERIPLECTOMENUS SENEX: sed prōcellunt sē et prōcumbunt dīmidiātī, dum appetunt.
(763)  PALAESTRIO SERVUS: Bonus bene ut malōs dēscrīpsit mōrēs. hau centēsimam
(764)  PERIPLECTOMENUS SENEX: partem dīxī atque, ōtium reī sī sit, possum exprōmere.
(765)  PALAESTRIO SERVUS: Igitur id quod agitur, ēī hīc prīmum praevertī decet.
(766)  PALAESTRIO SERVUS: nunc hōc animum advertite ambō. mihi opus est operā tuā,
(767)  PALAESTRIO SERVUS: Periplectomene; nam ego invēnī lepidam sȳcophantiam,
(768)  PALAESTRIO SERVUS: quī admutilētur mīles usque caesariātus atque utī
(769)  PALAESTRIO SERVUS: huic amantī ac Philocōmasiō hanc efficiāmus cōpiam,
(770)  PALAESTRIO SERVUS: ut hic eam abdūcāt habeatque. Darī istanc ratiōnem volō.
(771)  PALAESTRIO SERVUS: At ego mī ānulum darī istunc tuum volō. Quam ad rem ūsuī est?
(772)  PALAESTRIO SERVUS: Quandō habēbō, igitur ratiōnem meārum fabricārum dabō.
(773)  PERIPLECTOMENUS SENEX: Ūtere, accipe. Accipe ā mē rursum ratiōnem dolī,
(774)  PALAESTRIO SERVUS: quam īnstituī. Perpūrigātīs damus tibi ambō operam auribus.
(775)  PALAESTRIO SERVUS: Erus meus ita magnus moechus mulierum est, ut nēminem
(776)  PALAESTRIO SERVUS: fūisse aequē neque futūrum crēdō. Crēdō ego istūc idem.
(777)  PALAESTRIO SERVUS: Isque Alexandrī praestāre praedicat fōrmam suam,
(778)  PALAESTRIO SERVUS: itaque omnīs sē ultrō sectārī in Ephesō memorat mulierēs.
(779)  PERIPLECTOMENUS SENEX: Edepol quī tē dē istō multī cupiunt nōn mentīrier,
(780)  PERIPLECTOMENUS SENEX: sed ego ita esse ut dīcis teneō pulchrē. proin, Palaestriō,
(781)  PERIPLECTOMENUS SENEX: quam potis tam verba cōnfer maximē ad compendium.
(782)  PALAESTRIO SERVUS: Ecquam tū potis reperīre fōrmā lepidā mulierem,
(783)  PALAESTRIO SERVUS: cui facētiārum cor pectusque sit plēnum et dolī?
(784)  PERIPLECTOMENUS SENEX: Ingenuamne an lībertīnam? Aequī istūc faciō, dum modo
(785)  PALAESTRIO SERVUS: eam dēs quae sit quaestuōsa, quae alat corpus corpore,
(786)  PALAESTRIO SERVUS: cuique sapiat pectus; nam cor nōn potest, quod nūlla habet.
(787)  PERIPLECTOMENUS SENEX: Lautam vīs an quae nōndum sit lauta? Sīc consucidam,
(788)  PALAESTRIO SERVUS: quam lepidissimam potis quamque adulēscentem maximē.
(789)  PERIPLECTOMENUS SENEX: Habeō eccillam meam clientam, meretrīcem adulēscentulam.
(790)  PERIPLECTOMENUS SENEX: sed quid eā ūsus est? Ut ad tē eam jam dēdūcās domum
(791)  PALAESTRIO SERVUS: itaque eam hūc ōrnātam addūcās, ex mātrōnārum modō,
(792)  PALAESTRIO SERVUS: capite cōmptō, crīnīs vittāsque habeat, assimuletque sē
(793)  PALAESTRIO SERVUS: tuam esse uxōrem: ita praecipiundum est. Errō quam īnsistās viam.
(794)  PALAESTRIO SERVUS: At sciētis. sed ecqua ancillast illī? Est prīmē cata.
(795)  PALAESTRIO SERVUS: Eā quoque opus est. ita praecipitō mulierī atque ancillulae,
(796)  PALAESTRIO SERVUS: ut simulet sē tuam esse uxōrem et dēperīre hunc mīlitem,
(797)  PALAESTRIO SERVUS: quasique hunc ānulum faveae suae dederit, ea porrō mihi,
(798)  PALAESTRIO SERVUS: mīlitī ut darem, quasique ego rēī sim interpres. Audiō;
(799)  PERIPLECTOMENUS SENEX: nē mē surdum esse verberāvit, sī audēs. ego rēctē meīs
(799a)  PERIPLECTOMENUS SENEX: auribus ūtor
(800)  PALAESTRIO SERVUS: eī dabō, ‹ā› tuā mī uxōre dīcam dēlātum et datum,
(801)  PALAESTRIO SERVUS: ut sēsē ad eum conciliārem; ille ejusmodī est: cupiet miser,
(802)  PALAESTRIO SERVUS: quī nisi adulteriō studiōsus reī nūllī aliaest improbus.
(803)  PERIPLECTOMENUS SENEX: Nōn potuit reperīre, sī ipsī Sōlī quaerendās darēs,
(804)  PERIPLECTOMENUS SENEX: lepidiōrēs duās ad hanc rem quam ego. habe animum bonum.
(805)  PALAESTRIO SERVUS: Ergō accūrā, sed properē opus est. nunc tū auscultā, Pleusiclēs.
(806)  PLEUSICLES ADULESCENS: Tibi sum oboediēns. Hoc facitō, mīles domum ubi advēnerit,
(807)  PALAESTRIO SERVUS: meminerīs nē Philocōmasium nōminēs. Quem nōminem?
(808)  PALAESTRIO SERVUS: Diceam. Nempe eandem quae dūdum cōnstitūtast. Pāx, abī.
(809)  PLEUSICLES ADULESCENS: Meminerō. sed quid meminisse id rēfert, ‹rogō› ego tē tamen.
(810)  PALAESTRIO SERVUS: Ego enim dīcam tum quandō ūsus poscet; intereā tacē,
(811)  PALAESTRIO SERVUS: ut nunc etiam hic agit, actūtum partīs dēfendās tuās.
(812)  PLEUSICLES ADULESCENS: Eō ego intrō igitur. Et praecepta sōbriē ut cūrēs face.
(813x) == Szene Iii.ii ==
(813)  PALAESTRIO SERVUS: quantās rēs turbō, quantās moveō māchinās.
(814)  PALAESTRIO SERVUS: ēripiam ego hodiē concubīnam mīlitī,
(815)  PALAESTRIO SERVUS: sī centuriātī bene sunt maniplārēs meī.
(816)  PALAESTRIO SERVUS: sed illum vocābō. heus Sceledre, nisi negōtiumst,
(817)  PALAESTRIO SERVUS: prōgredere ante aedīs, tē vocat Palaestriō.
(818)  LUCRĪO SERVUS: Nōn operaest Sceledrō. Quid jam? Sorbet dormiēns.
(819)  PALAESTRIO SERVUS: Quid, sorbet? Illud, stertit, voluī dīcere.
(820)  LUCRĪO SERVUS: sed quia cōnsimile est, cum stertās, quasi sorbeās
(821)  PALAESTRIO SERVUS: Eho an dormit Sceledrus intus? Nōn nāsō quidem,
(822)  LUCRĪO SERVUS: nam eō magnum clāmat. tetigit calicem clanculum,
(823)  LUCRĪO SERVUS: dum mīsit nardum in amphoram, cellārius.
(824)  PALAESTRIO SERVUS: Eho tū sceleste, quī illī suppromu's, eho
(826)  LUCRĪO SERVUS: Quid vīs? Quī lubitum est illī condormīscere?
(827)  LUCRĪO SERVUS: Oculīs opīnor. Nōn tē istūc rogitō, scelus.
(828)  PALAESTRIO SERVUS: prōcēde hūc. periistī jam, nisi vērum sciō.
(829)  PALAESTRIO SERVUS: prōmpsistī tū illī vīnum? Nōn prōmpsī. Negās?
(830)  LUCRĪO SERVUS: Negō hercle vērō, nam ille mē vetuit dīcere;
(831)  LUCRĪO SERVUS: neque equidem hēmīnās octo exprōmpsī in urceum
(832)  LUCRĪO SERVUS: neque illic calidum ēbibīt in prandium.
(833)  PALAESTRIO SERVUS: Neque tū bibistī? Dī mē perdant, sī bibī,
(834)  LUCRĪO SERVUS: sī bibere potuī. Quid jam? Quia enim obsorbuī;
(835)  LUCRĪO SERVUS: nam nimis calēbat, ambūrēbat gutturem.
(836)  PALAESTRIO SERVUS: Aliī ēbriī sunt, aliī poscam pōtitant.
(837)  PALAESTRIO SERVUS: bonō supprōmō et prōmō cellam crēditam.
(838)  LUCRĪO SERVUS: Tu hercle idem facerēs, sī tibi esset crēdita:
(839)  LUCRĪO SERVUS: quoniam aemulārī nōn licet, nunc invidēs.
(841)  PALAESTRIO SERVUS: Eho an umquam prōmpsit antehāc? respondē, scelus.
(842)  PALAESTRIO SERVUS: atque ut tū scīre possīs, ‹ego› dīcō tibi:
(843)  PALAESTRIO SERVUS: sī falsa dīcēs, Lucriō, excruciābere.
(844)  LUCRĪO SERVUS: Ita vērō? ut tū ipse mē dīxisse dēlicēs,
(845)  LUCRĪO SERVUS: post ē sagīnā ego ēiciar cellāriā,
(846)  LUCRĪO SERVUS: ut tibi, sī promptēs, alium supprōmum parēs.
(847)  PALAESTRIO SERVUS: Nōn edepol faciam. age ēloquere audācter mihi.
(848)  LUCRĪO SERVUS: Numquam edepol vīdī prōmere. vērum hoc erat:
(849)  LUCRĪO SERVUS: mihi imperābat, ego prōmēbam posteā.
(850)  PALAESTRIO SERVUS: Hōc illī crēbrō capite sistēbant cadī.
(851)  LUCRĪO SERVUS: Nōn hercle tam istōc validē cassābant cadī;
(852)  LUCRĪO SERVUS: sed in cellā erat paulum nimis loculī lūbricī,
(853)  LUCRĪO SERVUS: ibi erat bilībris aula sīc propter cadōs,
(854)  LUCRĪO SERVUS: ea saepe deciēns complēbātur: vīdī eam
(855)  LUCRĪO SERVUS: plēnam atque inānem fierī, plēnam maximē;
(856)  LUCRĪO SERVUS: ubi bacchābātur aula, cassābant cadī.
(857)  PALAESTRIO SERVUS: Abī, abī intrō jam. vōs in cellā vīnāriā
(858)  PALAESTRIO SERVUS: bacchānal facitis. jam hercle ego erum addūcam ā forō.
(859)  LUCRĪO SERVUS: Periī, excruciābit mē erus, domum sī vēnerit,
(860)  LUCRĪO SERVUS: cum haec facta scībit, quia sibī nōn dīxerim.
(861)  LUCRĪO SERVUS: fugiam hercle aliquō atque hoc in diem extollam malum.
(862)  LUCRĪO SERVUS: nē dīxerītis, obsecrō, huic, vestram fidem.
(863)  PALAESTRIO SERVUS: Quō tu abīs? Missus sum aliquō: jam hūc revēnerō.
(864)  PALAESTRIO SERVUS: Quis mīsit? Philocōmasium. Abī, āctūtum redī.
(865)  LUCRĪO SERVUS: Quaesō tamen tū meam partem, īnfortūnium
(866)  LUCRĪO SERVUS: sī dīvidētur, mē absente accipitō tamen.
(867)  PALAESTRIO SERVUS: Modo intellēxī quam rem mulier gesserit:
(868)  PALAESTRIO SERVUS: quia Sceledrus dormit, hunc subcustodem suum
(869)  PALAESTRIO SERVUS: foras ablēgāvit, dum ab sē hūc trānsīret. placet.
(870)  PALAESTRIO SERVUS: sed Periplectomenus quam eī mandāvī mulierem
(871)  PALAESTRIO SERVUS: nimis lepidā fōrmā dūcit. dī hercle hanc rem adjuvant.
(872)  PALAESTRIO SERVUS: quam dignē ōrnāta incēdit, hau meretrīciē.
(873)  PALAESTRIO SERVUS: lepidē hoc succēdit sub manūs negōtium.
(874x) == Szene Iii.iii ==
(874)  PERIPLECTOMENUS SENEX: Rem omnem tibi, Acroteleutium, tibique ūnā, Milphidippa,
(875)  PERIPLECTOMENUS SENEX: domi dēmōnstrāvī in ōrdine. hanc fabricam fallāciāsque
(876)  PERIPLECTOMENUS SENEX: minus sī tenētis, dēnuō volo percipiātis plānē;
(877)  PERIPLECTOMENUS SENEX: satis sī intellegitis, aliud est quod potius fābulēmur.
(878)  ACRŌTELEUTIUM MERETRIX: Stultitia atque īnsipientia mea istaec sit, mī patrōne,
(879)  ACRŌTELEUTIUM MERETRIX: mē īre in opus aliēnum aut ibī meam operam pollicitārī,
(880)  ACRŌTELEUTIUM MERETRIX: sī ea in opificīnā nesciam aut mala esse aut fraudulenta.
(881)  PERIPLECTOMENUS SENEX: At meliust ‹com›monērier. Meretrīcem commonērī,
(882)  ACRŌTELEUTIUM MERETRIX: quam sānē magnī rēferat, nīl clam est. quīn egomet ultrō,
(883)  ACRŌTELEUTIUM MERETRIX: postquam adbibēre aurēs meae tuam ōram ōrātiōnis,
(884)  ACRŌTELEUTIUM MERETRIX: tibi dīxī, mīles quem ad modum potisset deasciārī.
(885)  PERIPLECTOMENUS SENEX: At nēmō sōlus satis sapit. nam ego multōs saepe vīdī
(886)  PERIPLECTOMENUS SENEX: regiōnem fugere cōnsilī prius quam repertam habērent.
(887)  ACRŌTELEUTIUM MERETRIX: Sī quid faciendum est mulierī male atque malitiōsē,
(888)  ACRŌTELEUTIUM MERETRIX: ea sibi immortālis memoriast meminisse et sempiterna;
(889)  ACRŌTELEUTIUM MERETRIX: sīn bene quid aut fidēliter faciendumst eō dēveniunt,
(890)  ACRŌTELEUTIUM MERETRIX: oblīviōsae extempulō ut fīant, meminisse nequeunt.
(891)  PERIPLECTOMENUS SENEX: Ergō istūc metuō, cum venit vōbīs faciundum utrumque:
(892)  PERIPLECTOMENUS SENEX: nam id prōderit mihi, mīlitī male quod faciētis ambae.
(893)  ACRŌTELEUTIUM MERETRIX: Dum nescientēs quod bonum faciāmus, nē formīda.
(894)  PERIPLECTOMENUS SENEX: Mala mille merēs. St! Nē pavē, pejōribus conveniunt.
(896)  PERIPLECTOMENUS SENEX: Ita vōs decet. cōnsequiminī. Cessō ego illīs obviam īre?
(897)  PALAESTRIO SERVUS: venīre salvum gaudeō, lepidē hercle ōrnātus cēdis.
(898)  PERIPLECTOMENUS SENEX: Bene opportūnēque obviam ēs, Palaestriō. em tibi assunt
(899)  PERIPLECTOMENUS SENEX: quās mē jussistī addūcere et quō ōrnātū. eu, noster estō.
(900)  PALAESTRIO SERVUS: Palaestriō Acroteleutium salūtat. Quis hic amābō est,
(901)  ACRŌTELEUTIUM MERETRIX: quī tam prō nōtā nōminat mē? Hic noster architectust.
(902)  ACRŌTELEUTIUM MERETRIX: Salvē, architecte. Salva sīs. sed dīc mihi, ecquid hic tē
(903)  PALAESTRIO SERVUS: onerāvit praeceptīs? Probē meditātam utramque dūcō.
(904)  PALAESTRIO SERVUS: Audīre cupiō, quem ad modum; nē quid peccētis paveō.
(905)  PERIPLECTOMENUS SENEX: Ad tua praecepta dē meō nihil hīs novum apposīvī.
(906)  ACRŌTELEUTIUM MERETRIX: Nempe lūdificārī mīlitem tuum erum vīs? Ēlocūta ēs.
(907)  ACRŌTELEUTIUM MERETRIX: Lepidē et sapienter, commodē et facētē rēs parātast.
(908)  PALAESTRIO SERVUS: Atque hujus uxōrem ‹esse› tē volō assimulāre. Fīat.
(909)  PALAESTRIO SERVUS: Quasi mīlitī animum adjēcerīs, simulāre. Sīc futūrum est.
(910)  PALAESTRIO SERVUS: Quasique ea rēs per mē interpretem et tuam ancillam eī cūrētur.
(911)  ACRŌTELEUTIUM MERETRIX: Bonus vātēs poterās esse, nam quae sunt futūra dīcis.
(912)  PALAESTRIO SERVUS: Quasique ānulum hunc ancillula tua abs tē dētulerit ad mē,
(913)  PALAESTRIO SERVUS: quem ego mīlitī ‹porrō› darem tuīs verbīs. Vēra dīcis.
(914)  PERIPLECTOMENUS SENEX: Quid istīs nunc memorātīs opust quae commeminēre? Meliust.
(915)  ACRŌTELEUTIUM MERETRIX: nam, mī patrōne, hoc cōgitātō, ubi probus est architectus,
(916)  ACRŌTELEUTIUM MERETRIX: bene līneātam sī semel carīnam collocāvit,
(917)  ACRŌTELEUTIUM MERETRIX: facile esse nāvem facere, ubī fundāta, cōnstitūtast.
(918)  ACRŌTELEUTIUM MERETRIX: nunc haec carīna satis probē fundāta, bene statūtast,
(919)  ACRŌTELEUTIUM MERETRIX: assunt fabrī architecticī ad eam rem haud imperītī.
(920)  ACRŌTELEUTIUM MERETRIX: sī nōn nōs māteriārius remorātur, quod opus quī det
(921)  ACRŌTELEUTIUM MERETRIX: (nōvī indolem nostrī ingenī), citō erit parāta nāvis.
(922)  PALAESTRIO SERVUS: Nempe tū nōvistī mīlitem meum erum? Rogāre mīrumst.
(923)  ACRŌTELEUTIUM MERETRIX: populī odium quidnī nōverim, magnidicum, cincinnātum,
(924)  ACRŌTELEUTIUM MERETRIX: moechum unguentātum. Num ille tē nam nōvit? Numquam vīdit:
(925)  ACRŌTELEUTIUM MERETRIX: quī nōverit mē quis ego sim? Nimis lepidē fābulāre;
(926)  PALAESTRIO SERVUS: eō pote fuerit lepidius pol fierī. Potin ut hominem
(927)  ACRŌTELEUTIUM MERETRIX: mihi dēs, quiescās cētera? nī lūdificāta lepidē
(928)  ACRŌTELEUTIUM MERETRIX: ero, culpam omnem in mē impōnitō. Age igitur intrō abīte,
(929)  PALAESTRIO SERVUS: īnsistite hoc negōtium sapienter. Alia cūrā.
(930)  PALAESTRIO SERVUS: Age, Periplectomene, hās nūnciam dūc intrō; ego ad forum illum
(931)  PALAESTRIO SERVUS: conveniam atque illī hunc ānulum dabō, atque praedicābō
(932)  PALAESTRIO SERVUS: ā tua uxōre mihi datum esse eamque illum dēperīre.
(933)  PALAESTRIO SERVUS: hanc ad nōs, cum extemplō ā forō veniēmus, mittitōte,
(934)  PALAESTRIO SERVUS: quasi clanculum ad eum missa sit. Faciēmus. alia cūrā.
(935)  PALAESTRIO SERVUS: Vōs modo cūrāte, ego illum probē jam onerātum hūc acciēbō.
(936)  PERIPLECTOMENUS SENEX: Bene ambulā, bene rem gerās. egone hoc sī efficiam plānē,
(937)  PERIPLECTOMENUS SENEX: ut concubīnam mīlitis meus hospes habeat hodiē
(938)  PERIPLECTOMENUS SENEX: atque hinc Athēnās āvehat, sī hodiē hunc dolum dolāmus,
(939)  PERIPLECTOMENUS SENEX: quid tibi ego mittam mūneris! Datne ab sē mulier operam?
(941)  PERIPLECTOMENUS SENEX: Lepidissume et compsissimē. Cōnfīdō cōnfutūrum.
(942)  ACRŌTELEUTIUM MERETRIX: ubi facta erit collātiō nostrārum malitiārum,
(943)  ACRŌTELEUTIUM MERETRIX: hau vereor nē nōs subdolā perfidiā pervincāmur.
(944)  PERIPLECTOMENUS SENEX: Abeāmus ergō intrō, haec utī meditēmur cōgitātē,
(945)  PERIPLECTOMENUS SENEX: ut accūrātē et commodē hoc quod agendumst exsequāmur,
(946)  PERIPLECTOMENUS SENEX: nē quid, ubi mīles vēnerit, titubētur. Tū morāre.
(947x) === Akt 4 ===
(947)  PYRGOPOLYNICES MILES: Volup est, quod agās, sī id prōcēdit lepidē at‹que ex› sententiā;
(948)  PYRGOPOLYNICES MILES: nam ego hodiē ad Seleucum rēgem mīsī parasītum meum,
(949)  PYRGOPOLYNICES MILES: ut latrōnēs quōs condūxī hinc ad Seleucum dūceret,
(950)  PYRGOPOLYNICES MILES: quī ejus rēgnum tūtārentur, mihi dum fieret ōtium
(951)  PALAESTRIO SERVUS: Quīn tū tuam rem cūrā potius quam Seleucī, quae tibi
(952)  PALAESTRIO SERVUS: condiciō nova et lūculenta fertur per mē interpretem.
(953)  PYRGOPOLYNICES MILES: Immō omnīs rēs posteriōrēs pōnō atque operam dō tibi.
(954)  PYRGOPOLYNICES MILES: loquere: aurīs meās profectō dēdō in diciōnem tuam.
(955)  PALAESTRIO SERVUS: Circumspicedum, nē quis nostrō hīc auceps sermōnī siet.
(956)  PALAESTRIO SERVUS: nam hoc negōtī clandestīnō ut agerem mandātumst mihi.
(957)  PYRGOPOLYNICES MILES: Nēmō adest. Hunc arrabōnem amōris prīmum ā mē accipe.
(958)  PYRGOPOLYNICES MILES: Quid hic? unde est? Ā lūculentā ac fēstīvā fēminā,
(959)  PALAESTRIO SERVUS: quae tē amat tuamque expetessit pulchram pulchritūdinem;
(960)  PALAESTRIO SERVUS: ejus nunc mī ānulum ad tē ancilla porrō ut dēferrem dedit.
(961)  PYRGOPOLYNICES MILES: Quid ea? ingenuan an festūca facta ē servā līberast?
(962)  PALAESTRIO SERVUS: Vāh, egone ut ad tē ab lībertīnā esse audērem internūntius,
(963)  PALAESTRIO SERVUS: quī ingenuīs satis respōnsāre nequeās quae cupiunt tuī?
(964)  PYRGOPOLYNICES MILES: Nūptan est an vidua? Et nūpta et vidua. Quō pactō potis
(966)  PYRGOPOLYNICES MILES: nūpta et vidua esse eadem? Quia adulēscēns nūptast cum sene.
(967)  PYRGOPOLYNICES MILES: Eugae. Lepidā et līberālī fōrmāst. Cave mendācium.
(968)  PALAESTRIO SERVUS: Ad tuam fōrmam illa ūna dignast. Hercle pulchram praedicās.
(969)  PYRGOPOLYNICES MILES: sed quis east? Senis hujus uxor Periplectomenī ē proximō;
(970)  PALAESTRIO SERVUS: ea dēmoritur tē atque ab illō cupit abīre: ōdit senem.
(971)  PALAESTRIO SERVUS: nunc tē ōrāre atque obsecrāre jussit, ut eam cōpiam
(972)  PALAESTRIO SERVUS: sibi potestātemque faciās. Cupiō hercle equidem, sī illa volt.
(973)  PALAESTRIO SERVUS: Quae cupit? Quid illā faciēmus concubīnā, quae domīst?
(974)  PALAESTRIO SERVUS: Quīn tū illam jube abs tē abīre quō libet: sīcut soror
(975)  PALAESTRIO SERVUS: ejus hūc gemina vēnit Ephesum et māter, accersuntque eam.
(976)  PYRGOPOLYNICES MILES: Eho tū, advēnit Ephesum māter ejus? Ājunt quī sciunt.
(977)  PYRGOPOLYNICES MILES: Hercle occāsiōnem lepidam, ut mulierem exclūdam forās.
(978)  PALAESTRIO SERVUS: Immō vīn tū lepidē facere? Loquere et cōnsilium cedo.
(979)  PALAESTRIO SERVUS: Vīn tū illam āctūtum āmovēre, ā tē ut abeat per grātiam?
(980)  PYRGOPOLYNICES MILES: Cupiō. Tum tē hoc facere oportet. tibi dīvitiārum affatimst:
(981)  PALAESTRIO SERVUS: jube sibi aurum atque ōrnāmenta, quae illī instruxtī mulierī,
(982)  PALAESTRIO SERVUS: dōnō habēre, ‹abīre›, auferre abs tē quō lubeat sibī.
(983)  PYRGOPOLYNICES MILES: Placet ut dīcis; sed ne istanc āmittam et haec mūtet fidem
(984)  PYRGOPOLYNICES MILES: vide modō. Vāh dēlicātu's, quae tē tamquam oculōs amet.
(985)  PYRGOPOLYNICES MILES: Venus mē amat. St tacē, aperiuntur fores, concēde hūc clanculum.
(986)  PALAESTRIO SERVUS: haec celox illīust, quae hinc ēgreditur, internūntia,
(987)  PYRGOPOLYNICES MILES: Quae haec celox? Ancillula illīust, quae hinc ēgreditur forās.
(988)  PALAESTRIO SERVUS: quae ānulum istunc attulit quem tibi dedī. Edepol haec quidem
(989)  PYRGOPOLYNICES MILES: bellulast. Pithēcium haec est prae illā et spinturnīcium.
(990)  PALAESTRIO SERVUS: viden tū illam oculīs vēnātūram facere atque aucupium auribus?
(991x) == Szene Iv.ii ==
(991)  MILPHIDIPPA ANCILLA: Jam est ante aedīs circus ubi sunt lūdī faciendī mihi.
(992)  MILPHIDIPPA ANCILLA: dissimulābō, hōs quasi nōn videam neque esse hīc etiamdum sciam.
(993)  PYRGOPOLYNICES MILES: Tace, subauscultēmus ecquid dē mē fīat mentiō.
(994)  MILPHIDIPPA ANCILLA: Numquis hic prope adest quī rem aliēnam potius cūret quam suam,
(995)  MILPHIDIPPA ANCILLA: quī aucupet mē quid agam, quī dē vesperī vīvat suō?
(996)  MILPHIDIPPA ANCILLA: eōs nunc hominēs metuō, mihi nē obsint nēve opstent uspiam,
(997)  MILPHIDIPPA ANCILLA: domo sī bītant, dum hūc transbītat, quae hujus cupiēns corporīst,
(998)  MILPHIDIPPA ANCILLA: quae amat hunc hominem nimium lepidum et nimiā pulchritūdine,
(999)  MILPHIDIPPA ANCILLA: mīlitem Pyrgopolynīcem. Satin haec quoque mē dēperit?
(1000)  PYRGOPOLYNICES MILES: meam laudat speciem. edepol hujus sermō hau cinerem quaeritat.
(1001)  PALAESTRIO SERVUS: Quō argūmentō? Quia enim loquitur lautē et minimē sordidē.
(1002)  PALAESTRIO SERVUS: Quidquid istaec dē tē loquitur: nihil attrectat sordidī.
(1003)  PYRGOPOLYNICES MILES: Tum autem illa ipsa est nimium lepida nimisque nitida fēmina.
(1004)  PYRGOPOLYNICES MILES: hercle vērō jam allubēscit prīmulum, Palaestriō.
(1005)  PALAESTRIO SERVUS: Priusne quam illam oculīs tu Videōn id quod crēdō tibi?
(1006)  PYRGOPOLYNICES MILES: tum haec celocula autem illā absente subigit mē ut amem. Hercle hanc quidem
(1007)  PALAESTRIO SERVUS: nīl tū amāssis; mī haec dēspōnsast: tibi sī illa hodiē nūpserit,
(1008)  PALAESTRIO SERVUS: ego hanc continuō uxōrem dūcam. Quid ergō hanc dubitās colloquī?
(1009)  PALAESTRIO SERVUS: Sequere hāc mē ergō. Pedisequus tibi sum. Utinam, cujus grātiā
(1010)  MILPHIDIPPA ANCILLA: foras sum ēgressa, conveniundī mihi potestās ēvenat.
(1011)  PALAESTRIO SERVUS: Erit, et tibi exoptātum optinget, bonum habe animum, nē formīdā;
(1012)  PALAESTRIO SERVUS: homo quīdamst quī scit, quod quaeris ubī sit. Quem ego hīc audīvī?
(1013)  PALAESTRIO SERVUS: Socium tuōrum conciliōrum et participem cōnsiliōrum.
(1014)  MILPHIDIPPA ANCILLA: Tum pol ego id quod cēlō hau cēlō. Immō et cēlās et nōn cēlās.
(1015)  MILPHIDIPPA ANCILLA: Quō argūmentō? Īnfīdōs cēlās: ego sum tibi firmē fīdus.
(1016)  MILPHIDIPPA ANCILLA: Cedo signum, sī hārunc Bacchārum ēs. Amat mulier quaedam quendam.
(1017)  MILPHIDIPPA ANCILLA: Pol istūc quidem multae. At nōn multae dē digitō dōnum mittunt.
(1018)  MILPHIDIPPA ANCILLA: Enim cognōvī nunc, fēcistī modo mī ex prōclīvō plānum.
(1019)  MILPHIDIPPA ANCILLA: sed hic numquis adest? Vel adest vel nōn. Cedo tē mihi sōlae sōlum.
(1020)  PALAESTRIO SERVUS: Brevin an longinquō sermōnī? Tribus verbīs. Jam ad tē redeō.
(1021)  PYRGOPOLYNICES MILES: Quid ego? hīc astābō tantisper cum hāc fōrmā et factīs frūstrā?
(1022)  PALAESTRIO SERVUS: Patere atque āstā, tibi ego hanc dō operam. Properādum, standō excrucior.
(1023)  PALAESTRIO SERVUS: Pedetemptim (tū haec scīs) tractāre solēs hāsce hujus modi mercīs.
(1024)  PYRGOPOLYNICES MILES: Age age ut tibi maxume concinnumst. Nūllumst hōc stolidius saxum.
(1025)  PALAESTRIO SERVUS: redeō ad tē. quid mē voluistī? Quō pactō hoc Ilium appellī
(1026)  MILPHIDIPPA ANCILLA: velis, ut ferrem abs tē cōnsilium. Quasi hunc dēpereat Teneō istūc.
(1027)  PALAESTRIO SERVUS: collaudātō fōrmam et faciem et virtūtēs commemorātō.
(1028)  MILPHIDIPPA ANCILLA: Ad eam rem habeō omnem aciem, tibi utī dūdum jam dēmōnstrāvī.
(1029)  PALAESTRIO SERVUS: Tū cētera cūrā et contemplā et dē meīs vēnātor verbīs.
(1030)  PYRGOPOLYNICES MILES: Aliquam mihi partem hodiē operae dēs dēnique, tandem ades, remelīgō
(1031)  PALAESTRIO SERVUS: Assum, impera, sī quid vīs. Quid illaec nārrat tibi? Lāmentārī
(1032)  PALAESTRIO SERVUS: ait illam, miseram cruciārī et lacrimantem sē afflīctāre,
(1033)  PALAESTRIO SERVUS: quia tīs egeat, quia tē careat. ob eam rem hūc ad tē missast.
(1034)  PYRGOPOLYNICES MILES: Jubē adīre. At scīn quid tū faciās? facitō fastīdī plēnum,
(1035)  PALAESTRIO SERVUS: quasi nōn libeat; mē inclāmātō, quia sīc tē vulgō vulgem.
(1036)  PYRGOPOLYNICES MILES: Meminī et praeceptīs pārēbō. Vocon ergō hanc quae tē quaerit?
(1037)  PYRGOPOLYNICES MILES: Adeat, sī quid volt. Sī quid vīs, adi, mulier. Pulcher, salvē.
(1038)  PYRGOPOLYNICES MILES: Meum cognōmentum commemorat dī tibi dent quaecumque optēs.
(1039)  MILPHIDIPPA ANCILLA: Tēcum aetātem exigere ut liceat Nimium optās. Nōn mē dīcō,
(1040)  MILPHIDIPPA ANCILLA: sed eram meam, quae tē dēmoritur. Aliaemultae Aliae idem istūc cupiunt
(1041)  PYRGOPOLYNICES MILES: quibus cōpia nōn est. Ēcastōr hau mīrum, sī tē habes cārum,
(1042)  MILPHIDIPPA ANCILLA: hominem tam pulchrum et praeclārum virtūte et fōrmā et factīs.
(1043)  MILPHIDIPPA ANCILLA: deus dignior fuit quisquam homo quī esset? Nōn hercle hūmānust ergō
(1044)  PALAESTRIO SERVUS: nam vulturiō plūs hūmānī crēdō est. Magnum mē faciam
(1045)  PYRGOPOLYNICES MILES: nunc cum illaec mē sīc collaudat. Viden tū ignāvum, ut sēsē īnfert?
(1046)  PALAESTRIO SERVUS: quīn tū huic respondē, haec illaec est ab illā quam dūdum ‹dīxī›.
(1047)  PYRGOPOLYNICES MILES: Qua ab illārum? nam ita mē occursant multae: meminisse hau possum.
(1048)  MILPHIDIPPA ANCILLA: Ab illā quae digitōs dēspoliat suōs et tuōs digitōs decorat.
(1049)  MILPHIDIPPA ANCILLA: nam hunc ānulum ab tuī cupientī huic dētuli, hic ‹ad tē› porrō.
(1050)  PYRGOPOLYNICES MILES: Quid nunc tibi vīs, mulier? memorā. Ut quae tē cupit, eam nē spernās,
(1051)  MILPHIDIPPA ANCILLA: quae per tuam nunc vītam vīvit: sit necne sit, spēs in tē ūnō est.
(1052)  PYRGOPOLYNICES MILES: Quid nunc volt? Tē compellāre et complectī et contrectāre.
(1053)  MILPHIDIPPA ANCILLA: nam nisi tū illī fers suppetiās, jam illa animum dēspondēbit.
(1054)  MILPHIDIPPA ANCILLA: age, mī Achillēs, fīat quod tē ōrō, servā illam pulchram pulchrē,
(1055)  MILPHIDIPPA ANCILLA: exprōme benignum ex tē ingenium, mi urbicape, occīsor rēgum.
(1056)  PYRGOPOLYNICES MILES: Eu hercle odiōsās rēs. quotiēns hoc tibi, verberō, ego interdīxī,
(1057)  PYRGOPOLYNICES MILES: meam nē sīc vulgō pollicitēre operam? Audīn tū, mulier?
(1058)  PALAESTRIO SERVUS: dīxī hoc tibi dūdum, et nunc dīcō: nisi huic verrī affertur mercēs,
(1059)  PALAESTRIO SERVUS: nōn hic suō sēminiō quemquam porclēnam impertītūrust.
(1061)  MILPHIDIPPA ANCILLA: Dabitur quantum ipsus pretī poscet. Talentum Philippī huic opus aurī est;
(1062)  PALAESTRIO SERVUS: minus ab nēmine accipiēt. Eu ēcastor nimis vīlest tandem.
(1063)  PYRGOPOLYNICES MILES: Nōn mihi avāritia umquam innātast: satis habeō dīvitiārum,
(1064)  PYRGOPOLYNICES MILES: plūs mī aurī mīlle est modiōrum Philippī. Praeter thēnsaurōs.
(1065)  PALAESTRIO SERVUS: tum argentī montēs, nōn massās habet, Aetina nōn aequē altast.
(1066)  MILPHIDIPPA ANCILLA: Eu ēcastōr hominem perjūrum. Ut lūdō? Quid ego? ut sublectō?
(1067)  MILPHIDIPPA ANCILLA: sed amābō, mitte mēd āctūtum. Quīn tū huic respondēs aliquid,
(1068)  PALAESTRIO SERVUS: aut factūrum aut nōn factūrum? Quid illam miseram animī excruciās,
(1069)  MILPHIDIPPA ANCILLA: quae numquam male dē tē meritast? Jubē eampse exīre hūc ad nōs.
(1070)  PYRGOPOLYNICES MILES: dīc mē omnia quae vult factūrum. Facis nunc ut tē facere aequum,
(1071)  MILPHIDIPPA ANCILLA: cum, quae tē volt, eandem tū vīs, Nōn īnsulsum huic ingenium.
(1072)  MILPHIDIPPA ANCILLA: cumque mē ōrātrīcem hau sprēvistī sīstīque exōrāre ex tē.
(1073)  MILPHIDIPPA ANCILLA: quid est? ut lūdō? Nequeō hercle equidem rīsū moderārier: ‹hahahae›
(1074)  MILPHIDIPPA ANCILLA: ob eam causam hūc abs tē avertī. Nōn edepol tū scīs, mulier,
(1075)  PYRGOPOLYNICES MILES: quantum ego honōrem nunc illī habeō. Sciō, et istūc illī dīcam.
(1076)  PALAESTRIO SERVUS: Contrā aurō aliī hanc vēndere potuīt operam. Pol istūc tibi crēdō.
(1077)  PALAESTRIO SERVUS: Meri bellātōrēs gignuntur, quās hic praegnātīs fēcit,
(1078)  PALAESTRIO SERVUS: et puerī annōs octingentōs vīvunt. Vae tibi, nūgātor.
(1079)  PYRGOPOLYNICES MILES: Quīn mīlle annōrum perpetuō vīvunt, ab saeclō ad saeclum.
(1080)  PALAESTRIO SERVUS: Eō minus dīxī, nē haec cēnsēret mē adversum sē mentīrī.
(1081)  MILPHIDIPPA ANCILLA: Periī, quot hic ipse annōs vīvet, cujus fīlii tam diū vīvunt?
(1082)  PYRGOPOLYNICES MILES: Postriduō nātus sum ego, mulier, quam Juppiter ex Ope nātust.
(1083)  PALAESTRIO SERVUS: Sī hic prīdiē nātus foret quam ille est, hic habēret rēgnum in caelō.
(1084)  MILPHIDIPPA ANCILLA: Jam jam sat, amābō, est. sinite abeam, sī possum, vīva ā vōbīs.
(1085)  PALAESTRIO SERVUS: Quīn ergō abis, quandō respōnsumst? Ībō atque illam hūc addūcam,
(1086)  MILPHIDIPPA ANCILLA: propter ‹quam› opera est mihi. numquid vīs? Nē magis sim pulcher quam sum,
(1087)  PYRGOPOLYNICES MILES: ita mē mea fōrma habet sollicitum. Quid hic nunc stās? quīn abis? Abeō.
(1088)  PALAESTRIO SERVUS: Atque adeō, audīn, dīcito doctē et cordātē, ut cōr eī saliat
(1089)  PALAESTRIO SERVUS: Philocōmasiō dīc, sī est istīc, domum ut trānseat: hunc hīc esse.
(1090)  MILPHIDIPPA ANCILLA: Hīc cum mea era est, hinc clam nostrum hunc sermōnem sublēgērunt.
(1091)  PALAESTRIO SERVUS: Lepide factumst: jam ex sermōne hōc gubernābunt doctius porrō.
(1092)  MILPHIDIPPA ANCILLA: Remorāre, abeō. Neque tē remoror neque tangō neque tē taceō.
(1093)  PYRGOPOLYNICES MILES: Jube mātūrāre illam exīre hūc. jam istīc reī praevertēmur.
(1094x) == Szene Iv.iii ==
(1094)  PYRGOPOLYNICES MILES: Quid nunc mī ēs auctor ut faciam, Palaestriō,
(1095)  PYRGOPOLYNICES MILES: dē concubīnā? nam nūllō pactō potest
(1096)  PYRGOPOLYNICES MILES: prius haec in aedīs recipī quam illam āmīserim.
(1097)  PALAESTRIO SERVUS: Quid mē cōnsultās quid agās? dīxī equidem tibi
(1098)  PALAESTRIO SERVUS: quō id pactō fierī possit clēmentissimē.
(1099)  PALAESTRIO SERVUS: aurum atque vestem muliebrem omnem habeat sibi,
(1100)  PALAESTRIO SERVUS: quae illī īnstrūxistī: sūmat, habeat, auferat;
(1101)  PALAESTRIO SERVUS: dīcāsque tempus maxumē esse, ut eat domum:
(1102)  PALAESTRIO SERVUS: sorōrem geminam adesse et mātrem dīcitō,
(1103)  PALAESTRIO SERVUS: quibus concomitāta rēctē dēveniat domum.
(1104)  PYRGOPOLYNICES MILES: Quī tū scīs eās adesse? Quia oculīs meīs
(1105)  PALAESTRIO SERVUS: vīdī hīc sorōrem esse ejus. Convēnitne eam?
(1106)  PALAESTRIO SERVUS: Convēnit. Ecquid fortis vīsast? Omnia
(1107)  PALAESTRIO SERVUS: vīs optinēre. Ubi mātrem esse ajēbat soror?
(1108)  PALAESTRIO SERVUS: Cubāre in nāvī lippam atque oculīs turgidīs
(1109)  PALAESTRIO SERVUS: nauclērus dīxit, quī illās advēxit, mihī.
(1110)  PALAESTRIO SERVUS: is ad hōs nauclērus hospitiō dēvertitur.
(1111)  PYRGOPOLYNICES MILES: Quid is? ecquid fortis? Abi sīs hinc, nam tū quidem
(1112)  PALAESTRIO SERVUS: ad equās fuistī scītus admissārius,
(1113)  PALAESTRIO SERVUS: quī cōnsectāre quā marīs quā fēminās.
(1114)  PALAESTRIO SERVUS: hoc age nunc. Istūc quod dās cōnsilium mihi,
(1115)  PYRGOPOLYNICES MILES: tē cum illā verba facere dē istā rē volō;
(1116)  PYRGOPOLYNICES MILES: nam cum illā sānē congruus sermō tibi.
(1117)  PALAESTRIO SERVUS: Quī potius quam tūte adeās, tuam rem tūte agās?
(1118)  PALAESTRIO SERVUS: dīcās uxōrem tibi necessum dūcere;
(1119)  PALAESTRIO SERVUS: cognātōs persuādēre, amīcōs cōgere.
(1120)  PYRGOPOLYNICES MILES: Itan tū cēnsēs? Quid ego ni ita cēnseam?
(1121)  PYRGOPOLYNICES MILES: Ībō igitur intrō. tū hīc ante aedīs interim
(1122)  PYRGOPOLYNICES MILES: speculāre, ut, ubi illaec prōdeat, mē prōvocēs.
(1123)  PALAESTRIO SERVUS: Tū modo istūc cūrā quod agis. Cūrātum id quidemst.
(1124)  PYRGOPOLYNICES MILES: quīn sī voluntāte nōlet, vī extrūdam forās.
(1125)  PALAESTRIO SERVUS: Istūc cave faxīs; quīn potius per grātiam
(1126)  PALAESTRIO SERVUS: bonam abeat abs tē. atque illaec quae dīxī datō,
(1127)  PALAESTRIO SERVUS: aurum, ōrnāmenta quae illī īnstrūxistī ferat.
(1128)  PYRGOPOLYNICES MILES: Cupiō hercle. Crēdō tē facile impetrāssere.
(1129)  PALAESTRIO SERVUS: sed abī intrō. nōlī stāre. Tibi sum oboediēns.
(1130)  PALAESTRIO SERVUS: Numquid vidētur dēmūtāre ‹aliō› atque utī
(1131)  PALAESTRIO SERVUS: dīxī esse vōbīs dūdum hunc moechum mīlitem?
(1132)  PALAESTRIO SERVUS: nunc ad mē ut veniat ūsust Acroteleutium aut
(1133)  PALAESTRIO SERVUS: ancillula ejus aut Pleusiclēs. prō Juppiter,
(1134)  PALAESTRIO SERVUS: satine ut Commoditās usquequaque mē adjuvat?
(1135)  PALAESTRIO SERVUS: nam quōs vidēre exoptābam mē maximē,
(1136)  PALAESTRIO SERVUS: ūnā exeuntīs videō hinc ē proximō.
(1137x) == Szene Iv.iv ==
(1137)  ACRŌTELEUTIUM MERETRIX: Sequiminī, simul circumspicite, nē quis assit arbiter.
(1138)  MILPHIDIPPA ANCILLA: Nēminem pol videō, nisi hunc quem volumus conventum. Et ego vōs.
(1139)  MILPHIDIPPA ANCILLA: Quid agis, noster architecte? Egone architectus? vāh. Quid est?
(1140)  PALAESTRIO SERVUS: Quia enim nōn sum dignus prae tē, pālum ut fīgam in parietem.
(1141)  ACRŌTELEUTIUM MERETRIX: Heia vērō. Nimis facētē nimisque fācundē malast.
(1142)  PALAESTRIO SERVUS: ut lepidē dēruncināvit mīlitem. At etiam parum.
(1143)  PALAESTRIO SERVUS: Bonō animō ēs: negōtium omne jam succēdit sub manūs;
(1144)  PALAESTRIO SERVUS: vōs modo porrō, ut occēpistis, date operam adjūtābilem.
(1145)  PALAESTRIO SERVUS: nam ipse mīles concubīnam intrō abiit ōrātum suam,
(1146)  PALAESTRIO SERVUS: ab sē ut abeat cum sorōre et mātre Athēnās. Eu, probē.
(1147)  PALAESTRIO SERVUS: Quīn etiam aurum atque ōrnāmenta, quae ipse īnstrūxit, mulierī
(1148)  PALAESTRIO SERVUS: omnia dat dōnō, ā sē ut abeat: ita ego cōnsilium dedī.
(1149)  PLEUSICLES ADULESCENS: Facile istūc quidemst, sī et illa vult et ille autem cupit.
(1150)  PALAESTRIO SERVUS: Nōn tū scīs, cum ex altō puteō sūrsum ad summum ēscenderīs,
(1151)  PALAESTRIO SERVUS: maximum perīclum inde esse ab summō nē rursum cadās?
(1152)  PALAESTRIO SERVUS: nunc haec rēs apud summum puteum geritur: sī praesēnserit
(1153)  PALAESTRIO SERVUS: mīles, nihil efferrī poterit hūjus: nunc cum maximē
(1154)  PALAESTRIO SERVUS: opust dolīs: domī esse ad eam rem videō silvāī satis,
(1155)  PALAESTRIO SERVUS: mulierēs trēs, quārtus tūte ēs, quīntus ego, sextus senex;
(1156)  PALAESTRIO SERVUS: quod apud nōs fallāciārum sex situmst, certō sciō
(1157)  PALAESTRIO SERVUS: oppidum quodvīs vidētur posse expugnārī dolīs.
(1158)  PALAESTRIO SERVUS: date modo operam. Id nōs ad tē, sī quid vellēs, vēnimus.
(1159)  PALAESTRIO SERVUS: Lepidē facitis. nunc hanc tibi ego imperō prōvinciam.
(1160)  ACRŌTELEUTIUM MERETRIX: Impetrābis, imperātor, quod ego poterō, quod volēs.
(1161)  PALAESTRIO SERVUS: Mīlitem lepidē, et facētē et lautē lūdificārier
(1162)  PALAESTRIO SERVUS: volo. Voluptātem mēcastor mī imperās. Scīn quem ad modum?
(1163)  ACRŌTELEUTIUM MERETRIX: Nempe ut assimulem mē amōre istīus differrī. Tenēs.
(1164)  ACRŌTELEUTIUM MERETRIX: Quasique istīus causā amōris ex hōc mātrimōniō
(1165)  ACRŌTELEUTIUM MERETRIX: abierim, cupiēns istīus nūptiārum. Omne ōrdine.
(1166)  PALAESTRIO SERVUS: nisi modo ūnum hoc: hāsce esse aedīs dīcās dōtālīs tuās,
(1167)  PALAESTRIO SERVUS: hinc senem aps tē abiisse, postquam fēcerīs dīvertium:
(1168)  PALAESTRIO SERVUS: nē ille mox vereātur introīre in aliēnam domum.
(1169)  ACRŌTELEUTIUM MERETRIX: Bene monēs. Sed ubi ille exierit intus, istinc tē procul
(1170)  PALAESTRIO SERVUS: ita volō assimulāre, prae illius fōrmā quasi spernās tuam
(1171)  PALAESTRIO SERVUS: quasique ejus opulentitātem revereāris, et simul
(1172)  PALAESTRIO SERVUS: fōrmam, amoenitātem illīus, faciem, pulchritūdinem
(1173)  PALAESTRIO SERVUS: collaudātō. satin praeceptumst? Teneō. satinest, sī tibi
(1174)  ACRŌTELEUTIUM MERETRIX: meum opus ita dabō expolītum, ut improbāre nōn queās?
(1175)  PALAESTRIO SERVUS: Sat habeō. nunc tibi vicissim quae imperābō ea discitō.
(1176)  PALAESTRIO SERVUS: cum extemplō hoc erit factum, ubi intrō haec abierīt, ibi tū īlicō
(1177)  PALAESTRIO SERVUS: facitō utī veniās ōrnātū hūc ad nōs nauclēricō;
(1178)  PALAESTRIO SERVUS: causeam habeās ferrūgineam, et scutulam ob oculōs lāneam,
(1179)  PALAESTRIO SERVUS: palliolum habeās ferrūgineum (nam is colos thalassicust),
(1180)  PALAESTRIO SERVUS: id cōnexum in umerō laevō, ēfāfillātō bracchiō,
(1181)  PALAESTRIO SERVUS: praecīnctūs aliquī: assimulātō quasi gubernātor siēs;
(1182)  PALAESTRIO SERVUS: atque apud hunc senem omnia haec sunt, nam is piscātōrēs habet.
(1183)  PLEUSICLES ADULESCENS: Quid? ubi erō exōrnātus quīn tū dīcis quid factūrus sim?
(1184)  PALAESTRIO SERVUS: Hūc venītō et mātris verbīs Philocōmasium arcessitō,
(1186)  PALAESTRIO SERVUS: ut, sī itūra sīt Athēnās, eat tēcum ad portum citō,
(1187)  PALAESTRIO SERVUS: atque ut jubeat ferrī in nāvim sī quid impōnī velit.
(1188)  PALAESTRIO SERVUS: nisi eat, tē solūtūrum esse nāvim: ventum operam dare.
(1189)  PLEUSICLES ADULESCENS: Satis placet pictūra. perge. Ille extemplō illam hortābitur
(1190)  PALAESTRIO SERVUS: ut eat, ut properet, nē mātrī mora sit Multimodīs sapis.
(1191)  PALAESTRIO SERVUS: Ego illī dīcam, ut mē adjūtōrem, quī onus feram ad portum, roget.
(1192)  PALAESTRIO SERVUS: ille jubēbit mē īre cum illā ad portum. ego adeō, ut tū sciās,
(1193)  PALAESTRIO SERVUS: prōrsum Athēnās prōtinam abībō tēcum. Atque ubi illō vēnerīs,
(1194)  PLEUSICLES ADULESCENS: trīduum servīre numquam tē, quīn līber sīs, sinam.
(1195)  PALAESTRIO SERVUS: Abi citō atque ōrnā tē. Numquid aliud? Haec ut meminerīs.
(1196)  PLEUSICLES ADULESCENS: Abeō. Et vōs abīte hinc intrō āctūtum; nam illum hūc sat sciō
(1197)  PALAESTRIO SERVUS: jam exitūrum esse intus. Celebre apud nōs imperium tuumst.
(1198)  PALAESTRIO SERVUS: Agite abscēdite ergō. ecce autem commodum aperītur foris.
(1199)  PALAESTRIO SERVUS: hilarus exit: impetrāvit. inhiat quod nusquam est miser.
(1200x) == Szene Iv.v ==
(1200)  PYRGOPOLYNICES MILES: Quod voluī ut voluī impetrāvī, per amīcitiam et grātiam,
(1201)  PYRGOPOLYNICES MILES: ā Philocōmasiō. Quid tam intus fuisse tē dīcam diū?
(1202)  PYRGOPOLYNICES MILES: Numquam ego mē tam sēnsī amārī quam nunc ab illā muliere.
(1203)  PALAESTRIO SERVUS: Quid jam? Ut multa verba fēcī, ut lenta māteriēs fuit.
(1204)  PYRGOPOLYNICES MILES: vērum postrēmō impetrāvī ut voluī: dōnāvī, dedī
(1205)  PYRGOPOLYNICES MILES: quae voluit, quae postulāvit; ‹tē› quoque ‹eī› dōnō dedī.
(1206)  PALAESTRIO SERVUS: Etiam mē? quō modo ego vīvam sine tē? Age, animō bonō ēs,
(1207)  PYRGOPOLYNICES MILES: īdem egō tē līberābō. nam sī possem ūllō modō
(1208)  PYRGOPOLYNICES MILES: impetrāre ut abīret, nē tē abdūcerēt, operam dedī;
(1209)  PYRGOPOLYNICES MILES: vērum oppressit. Deōs spērābō tēque. postrēmō tamen
(1210)  PALAESTRIO SERVUS: etsī istūc mī acerbumst, quia erō tē carendum est optimō,
(1211)  PALAESTRIO SERVUS: saltem id volup est, cum ex virtūte fōrmāī ēvēnit tibī
(1212)  PALAESTRIO SERVUS: meā operā super hāc vīcīnā, quam ego nunc conciliō tibi.
(1213)  PYRGOPOLYNICES MILES: Quid opust verbīs? lībertātem tibi ego et dīvitiās dabō,
(1214)  PYRGOPOLYNICES MILES: sī impetrās. Reddam impetrātum. At gestiō. At modicē decet:
(1215)  PALAESTRIO SERVUS: moderāre animō, nē sīs cupidus. sed eccam ipsam, ēgreditur forās.
(1216x) == Szene Iv.vi ==
(1216)  MILPHIDIPPA ANCILLA: Era, eccum praestō mīlitem. Ubi est? Ad laevam. Videō.
(1217)  MILPHIDIPPA ANCILLA: Aspicitō līmīs nē ille nōs sē sentiat vidēre.
(1218)  ACRŌTELEUTIUM MERETRIX: Videō. edepol nunc nōs tempus est malās pejōrēs fierī.
(1219)  MILPHIDIPPA ANCILLA: Tuumst prīncipium. Obsecrō, tūte ipsum convēnistī?
(1220)  ACRŌTELEUTIUM MERETRIX: nē parce vōcem, ut audiat. Cum ipsō pol sum locūta,
(1221)  MILPHIDIPPA ANCILLA: placidē, ipsae dum libitum est mihi, ōtiōse, meō arbitrātū
(1222)  PYRGOPOLYNICES MILES: Audīn quae loquitur? Audiō. quam laeta est, quia tēd adiit.
(1223)  ACRŌTELEUTIUM MERETRIX: Ō, fortūnāta mulier ēs. Ut amārī videor. Dignu's.
(1224)  ACRŌTELEUTIUM MERETRIX: Permīrum ēcastor praedicās, tē adiisse atque exōrāsse;
(1225)  ACRŌTELEUTIUM MERETRIX: per epistulam aut per nūntium, quasi rēgem, adīrī eum ajunt.
(1226)  MILPHIDIPPA ANCILLA: Namque edepol vix fuit cōpia adeundī atque impetrandī.
(1227)  PALAESTRIO SERVUS: Ut tū inclītu's apud mulierēs. Patiar, quandō ita Venus volt.
(1228)  ACRŌTELEUTIUM MERETRIX: Venerī pol habeō grātiam, eandemque et ōrō et quaesō,
(1229)  ACRŌTELEUTIUM MERETRIX: ut ejus mihi sit cōpia quem amō quemque expetessō
(1230)  ACRŌTELEUTIUM MERETRIX: benignusque ergā mē siet, quod cupiam nē gravētur.
(1231)  MILPHIDIPPA ANCILLA: Spērō ita futūrum, quamquam eum multae sibi expetessunt:
(1232)  MILPHIDIPPA ANCILLA: ille illās spernit sēgregāt ab sē omnīs, extrā tē ūnam.
(1233)  ACRŌTELEUTIUM MERETRIX: Ergō iste metus mē mācerat, quod ille fastīdiōsust,
(1234)  ACRŌTELEUTIUM MERETRIX: ne oculī ejus sententiam mūtent, ubi vīderit mē,
(1235)  ACRŌTELEUTIUM MERETRIX: atque ejus ēlegantia meam extemplō speciem spernat.
(1236)  MILPHIDIPPA ANCILLA: Nōn faciet, modo bonum animum habē. Ut ipsa sē contemnit.
(1237)  ACRŌTELEUTIUM MERETRIX: Metuō, nē praedicātiō tua nunc meam fōrmam exsuperet.
(1238)  MILPHIDIPPA ANCILLA: Istūc cūrāvī, ut opīniōne illīus pulchrior sīs.
(1239)  ACRŌTELEUTIUM MERETRIX: Sī pol mē nōlet dūcere uxōrem, genua amplectar
(1240)  ACRŌTELEUTIUM MERETRIX: atque obsecrābō; aliō modō, sī nōn quībō impetrāre,
(1241)  ACRŌTELEUTIUM MERETRIX: cōnscīscam lētum: vīvere sine illō scio mē nōn posse.
(1242)  PYRGOPOLYNICES MILES: Prohibendam mortem mulierī videō. adībōn? Minimē;
(1243)  PALAESTRIO SERVUS: nam tū tē vīlem fēceris, sī tē ultrō largiēre:
(1244)  PALAESTRIO SERVUS: sine ultrō veniat; quaeritet, dēsīderēt, exspectet
(1245)  PALAESTRIO SERVUS: sine: perdere istam glōriam vīs, quam habēs? cave sīs faxīs.
(1246)  PALAESTRIO SERVUS: nam nūllī mortālī sciō obtigisse hoc, nisi duōbus,
(1247)  PALAESTRIO SERVUS: tibi et Phaōnī Lesbiō, tam mulier se ut amāret.
(1248)  ACRŌTELEUTIUM MERETRIX: Eō intrō, an tū illunc ēvocās forās, mea Milphidippa.
(1249)  MILPHIDIPPA ANCILLA: Immō opperiāmur, dum exeāt aliquis. Dūrāre nequeō,
(1250)  ACRŌTELEUTIUM MERETRIX: quīn eam intrō. Occlūsae sunt forēs. Effringam. Sāna nōn ēs.
(1251)  ACRŌTELEUTIUM MERETRIX: Sī amāvit umquam aut sī parem sapientiam habet ac fōrmam,
(1252)  ACRŌTELEUTIUM MERETRIX: per amōrem sī quid fēcerō, clēmentī hic animō ignōscet.
(1253)  PALAESTRIO SERVUS: Ut, quaesō, amōre perditast tē misera. Mūtuum fit.
(1254)  PALAESTRIO SERVUS: Tace, nē audiat. Quid astitistī obstupida? cūr nōn pultās?
(1255)  ACRŌTELEUTIUM MERETRIX: Quia nōn est intus quem ego volō. Quī scīs? Sciō dē olefactū
(1256)  ACRŌTELEUTIUM MERETRIX: nam odōre nāsum sentiat, sī intus sit. Hariolātur.
(1257)  PYRGOPOLYNICES MILES: Quia me amat, proptereā Venus fēcīt eam ut dīvināret.
(1258)  ACRŌTELEUTIUM MERETRIX: Nesciō ubi hic prope adest quem expetō vidēre: olet profectō.
(1259)  PYRGOPOLYNICES MILES: Nāsō pol jam haec quidem plūs videt quam oculīs. Caeca amōre est.
(1260)  ACRŌTELEUTIUM MERETRIX: Tene mē obsecrō. Cūr? Nē cadam. Quid ita? Quia stāre nequeō,
(1261)  ACRŌTELEUTIUM MERETRIX: ita animus per oculōs meōs ‹meus› dēfit. Mīlitem pol
(1262)  MILPHIDIPPA ANCILLA: tū aspexistī. Ita. Nōn videō. ubi est? Vidērēs pol, sī amārēs.
(1263)  MILPHIDIPPA ANCILLA: Nōn edepol tū illum magis amās, quam ego, mea, sī per tē liceat.
(1264)  PALAESTRIO SERVUS: Omnēs profectō mulierēs tē amant, ut quaeque aspexit.
(1265)  PYRGOPOLYNICES MILES: Nescio, tū ex mē hoc audīverīs an nōn: nepōs sum Veneris.
(1266)  ACRŌTELEUTIUM MERETRIX: Mea Milphidippa, adī obsecrō et congredere. Ut mē verētur.
(1267)  PALAESTRIO SERVUS: Illa ad nōs pergit. Vōs volō. Et nōs tē. Ut jussistī,
(1268)  MILPHIDIPPA ANCILLA: eram meam ēdūxī forās. Videō. Jubē ergō adīre.
(1269)  PYRGOPOLYNICES MILES: Indūxī in animum, nē ōderim item ut aliās, quandō ōrāstī.
(1270)  MILPHIDIPPA ANCILLA: Verbum edepol facere nōn potis, sī accesserit prope ad tē.
(1271)  MILPHIDIPPA ANCILLA: dum tē obtuētur, interim linguam oculī praecīdērunt.
(1272)  PYRGOPOLYNICES MILES: Levandum morbum mulierī videō. Ut tremit atque extimuit,
(1273)  MILPHIDIPPA ANCILLA: postquam tēd aspexit. Virī quoque armātī idem istūc faciunt,
(1274)  PYRGOPOLYNICES MILES: nē tū mīrēre mulierem. sed quid illa vult mē facere?
(1275)  MILPHIDIPPA ANCILLA: Ad sē ut eās: tēcum vīvere vult atque aetātem exigere.
(1276)  PYRGOPOLYNICES MILES: Egon ad illam eam, quae nūpta sit? vir ejus mē dēprehendat.
(1277)  MILPHIDIPPA ANCILLA: Quīn tuā causā exēgit virum ab sē. Quī id facere potuit?
(1278)  MILPHIDIPPA ANCILLA: aedēs dōtālis hujus sunt. Itane? Ita pol. Jube domum īre.
(1279)  PYRGOPOLYNICES MILES: jam ego illī erō. Vide nē siēs in exspectātiōne,
(1280)  MILPHIDIPPA ANCILLA: nē illam animī excruciēs. Nōn erō profectō. ābīte. Abīmus.
(1281)  PYRGOPOLYNICES MILES: Sed quid ego videō? Quid vidēs? Nescioquis eccum incēdit
(1282)  PYRGOPOLYNICES MILES: ōrnātū quidem thalassicō. It ad nōs, vult tē profectō.
(1283)  PALAESTRIO SERVUS: nauclērus hic quidem est. Videlicēt accersit hanc jam. Crēdō.
(1284x) == Szene Iv.vii ==
(1284)  PLEUSICLES ADULESCENS: Alium aliō pactō propter amōrem nī sciam
(1285)  PLEUSICLES ADULESCENS: fēcisse multa nēquiter, verear magis
(1286)  PLEUSICLES ADULESCENS: mē amōris causā hōc ōrnātū incēdere.
(1287)  PLEUSICLES ADULESCENS: vērum cum multōs multa admissē accēperim
(1288)  PLEUSICLES ADULESCENS: inhonesta propter amōrem atque aliēna ā bonīs:
(1289)  PLEUSICLES ADULESCENS: mittō jam, ut occīdī Achillēs cīvīs passus est
(1290)  PLEUSICLES ADULESCENS: sed eccum Palaestriōnem, stat cum mīlitī:
(1291)  PLEUSICLES ADULESCENS: ōrātiō aliō mihi dēmūtandast mea.
(1292)  PLEUSICLES ADULESCENS: mulier profectō nātast ex ipsā Morā;
(1293)  PLEUSICLES ADULESCENS: nam quaevīs alia quae morast aequē, mora
(1294)  PLEUSICLES ADULESCENS: minor ea vidētur quam quae propter mulieremst.
(1295)  PLEUSICLES ADULESCENS: hoc adeō fierī crēdō cōnsuētūdine.
(1296)  PLEUSICLES ADULESCENS: nam ego hanc accersō Philocōmasium. sed forēs
(1297)  PLEUSICLES ADULESCENS: pultābō. heus, ecquis hīc est? Adulēscēns, quid est?
(1298)  PALAESTRIO SERVUS: quid vīs? quid pultās? Philocōmasium quaeritō.
(1299)  PLEUSICLES ADULESCENS: ā mātre illīus veniō. si itūrast, eat.
(1300)  PLEUSICLES ADULESCENS: omnīs morātur: nāvim cupimus solvere.
(1301)  PYRGOPOLYNICES MILES: Jam dūdum rēs parātast. ī, Palaestriō,
(1302)  PYRGOPOLYNICES MILES: aurum, ōrnāmenta, vestem, pretiōsa omnia
(1303)  PYRGOPOLYNICES MILES: dūc adjūtōrēs tēcum ad nāvim quī ferant.
(1304)  PYRGOPOLYNICES MILES: omnia composita sunt quae dōnāvī: auferat.
(1305)  PALAESTRIO SERVUS: Eō. Quaesō hercle properā. Nōn morābitur.
(1306)  PYRGOPOLYNICES MILES: quid istūc, quaesō? quid oculō factumst tuō?
(1307)  PLEUSICLES ADULESCENS: Habeō equidem hercle oculum. At laevum dīcō. Ēloquar.
(1308)  PLEUSICLES ADULESCENS: amōris causā hercle hōc ego oculō ūtor minus,
(1309)  PLEUSICLES ADULESCENS: nam sī abstinuissem amōrem, tamquam hōc ūterer.
(1310)  PLEUSICLES ADULESCENS: sed nimis morantur mē diū. Eccōs exeunt.
(1311x) == Szene Iv.viii ==
(1311)  PALAESTRIO SERVUS: Quid modī flendō quaesō hodiē faciēs? Quid ego nī fleam?
(1312)  PHILOCOMASIUM MERETRIX: ubi pulcherrumē ēgī aetātem, inde abeō. Em hominem tibī,
(1313)  PALAESTRIO SERVUS: quī ā mātre et sorōre vēnit. Videō. Audīn, Palaestriō?
(1314)  PALAESTRIO SERVUS: Quid vīs? Quīn tū jubes efferrī omnia quae istī dedī?
(1315)  PLEUSICLES ADULESCENS: Philocōmasium, salvē. Et tū salvē. Māterque et soror
(1316)  PLEUSICLES ADULESCENS: tibi salūtem mē jussērunt dīcere. Salvae sient.
(1317)  PLEUSICLES ADULESCENS: Ōrant tē, ut eās, ventus operam dum dat, ut vēlum explicent;
(1318)  PLEUSICLES ADULESCENS: nam mātrī oculī sī valērent, mēcum vēnissent simul.
(1319)  PHILOCOMASIUM MERETRIX: Ībō; quamquam invīta faciō, impietās sit nisi eam. Sapis.
(1320)  PYRGOPOLYNICES MILES: Sī nōn mēcum aetātem ēgisset, hodiē stulta vīveret.
(1321)  PHILOCOMASIUM MERETRIX: Istūc crucior, ā virō mē tālī abaliēnārier,
(1322)  PHILOCOMASIUM MERETRIX: nam tū quemvīs potis ēs facere ut āfluat facētiīs;
(1323)  PHILOCOMASIUM MERETRIX: et quia tēcum eram, proptereā animō eram ferōcior:
(1324)  PHILOCOMASIUM MERETRIX: eam nōbilitātem āmittendam videō. Nē flē. Nōn queō,
(1325)  PHILOCOMASIUM MERETRIX: cum tē videō. Habē bonum animum. Sciō ego quid doleat mihi.
(1326)  PALAESTRIO SERVUS: Nam nīl mīror, sī libenter, Philocōmasium, hīc erās,
(1327)  PALAESTRIO SERVUS: ‹sī› fōrma hūjus, mōrēs, virtūs, attinuēre animum hīc tuum,
(1328)  PALAESTRIO SERVUS: cum ego servus quandō aspiciō hunc, lacrumō quia dījungimur.
(1329)  PHILOCOMASIUM MERETRIX: Obsecrō licet complectī prius quam proficīscō? Licet.
(1330)  PHILOCOMASIUM MERETRIX: Ō mī ocule, ō mī anime. Obsecrō, tene mulierem,
(1331)  PALAESTRIO SERVUS: nē afflīgātur. Quid istūc quaesōst? Quia abs tē abīt, animō male
(1332)  PALAESTRIO SERVUS: factum est huic repente miserae. Curre intrō atque effertō aquam.
(1333)  PALAESTRIO SERVUS: Nihil aquam moror, quiescat mālō. nē intervēnerīs,
(1334)  PALAESTRIO SERVUS: quaesō, dum resipīscit. Capita inter sē nimis nexa hīsce habent.
(1335)  PYRGOPOLYNICES MILES: nōn placet. labra ab labellīs aufer, nauta, cave malum.
(1336)  PLEUSICLES ADULESCENS: Temptābam spīrārent an nōn. Aurem admōtam oportuit.
(1337)  PLEUSICLES ADULESCENS: Sī magis vīs, eam omittam. Nōlō: retineās. fiō miser
(1338)  PYRGOPOLYNICES MILES: Exīte atque efferte hūc intus omnia quae istī dedī.
(1339)  PALAESTRIO SERVUS: Etiam nunc salūtō tē, Lār familiāris, prius quam eō.
(1340)  PALAESTRIO SERVUS: cōnservī cōnservaeque omnēs, bene valēte et vīvite,
(1341)  PALAESTRIO SERVUS: bene quaesō inter vōs dīcātis mī mēd absentī tamen.
(1342)  PYRGOPOLYNICES MILES: Age, Palaestriō, bonō animō ēs. Ēheu, nequeō quīn fleam,
(1343)  PALAESTRIO SERVUS: cum abs tē abeam. Fer aequō animō. Sciō ego quid doleat mihi.
(1344)  PHILOCOMASIUM MERETRIX: Sed quid hoc? quae rēs? quid videō? lūx, salvē
(1345)  PLEUSICLES ADULESCENS: ‹Et tū salvē.› Jam resipīstī? Obsecrō, quem amplexa sum
(1345a)  PHILOCOMASIUM MERETRIX: hominem? periī. sumne ego apud mē? Nē timē, voluptās mea.
(1347)  PYRGOPOLYNICES MILES: Quid istūc est negōtī? Animus hanc modo hīc relīquerat.
(1348)  PALAESTRIO SERVUS: metuōque et timeō, nē hoc tandem prōpalam fīat nimis.
(1349)  PYRGOPOLYNICES MILES: Quid id est? Nōs secundum ferrī nunc per urbem haec omnia,
(1350)  PALAESTRIO SERVUS: nē quis tibi hoc vitiō vertat. Mea, nōn illōrum dedī:
(1351)  PYRGOPOLYNICES MILES: parvī ego illōs faciō. agite, īte cum dīs benevolentibus.
(1352)  PALAESTRIO SERVUS: Tuā ego hoc causā dīcō. Crēdō. Jam valē. Et tū bene valē.
(1353)  PALAESTRIO SERVUS: Īte cito, jam ego assequar vōs: cum erō pauca volo loquī.
(1354)  PALAESTRIO SERVUS: quamquam aliōs fidēliōrēs semper habuistī tibi
(1355)  PALAESTRIO SERVUS: quam mē, tamen tibi habeō magnam grātiam rērum omnium;
(1356)  PALAESTRIO SERVUS: et, ita sī sententia esset, tibi servīre māluī
(1357)  PALAESTRIO SERVUS: multō, quam aliī lībertus esse. Habe animum. bonum
(1358)  PALAESTRIO SERVUS: Ēheu, cum vēnit mī in mentem, ut mōrēs mūtandī sient,
(1359)  PALAESTRIO SERVUS: muliebrēs mōrēs discendī, obliviscendī stratiōticī.
(1360)  PYRGOPOLYNICES MILES: Fac sīs frūgī. Jam nōn possum, āmīsī omnem libīdinem.
(1361)  PYRGOPOLYNICES MILES: Ī, sequere illōs, nē morere. Bene valē. Et tū bene valē.
(1362)  PALAESTRIO SERVUS: Quaesō meminerīs, sī forte līber fierī occēperim
(1363)  PALAESTRIO SERVUS: (mittam nūntium ad tē), nē mē dēserās. Nōn est meum.
(1364)  PALAESTRIO SERVUS: Cōgitātō identidem, tibi quam fidēlis fūerim.
(1365)  PALAESTRIO SERVUS: sī id faciēs, tum dēmum scībis, tibi quī bonus sit, quī malus.
(1366)  PYRGOPOLYNICES MILES: Sciō et perspexī saepe. Vērum cum antehāc, hodiē maximē
(1367)  PALAESTRIO SERVUS: sciēs: immō hodiē mē tuum factum faxō post dīcēs magis.
(1368)  PYRGOPOLYNICES MILES: Vix reprimor quīn tē manēre jubeam. Cavē istūc fēcerīs:
(1369)  PALAESTRIO SERVUS: dīcant tē mendācem nec vērum esse, fide nūllā esse tē,
(1370)  PALAESTRIO SERVUS: dicent servōrum praeter mē esse fidēlem nēminem.
(1371)  PALAESTRIO SERVUS: nam sī honestē cēnseam tē facere posse, suādeam;
(1372)  PALAESTRIO SERVUS: vērum nōn potest. cave faxīs. Abi jam. Patiar quidquid est.
(1373)  PYRGOPOLYNICES MILES: Bene valē igitur. Īre meliust strēnuē. Etiam nunc valē.
(1374)  PYRGOPOLYNICES MILES: ante hoc factum hunc sum arbitrātus semper servum pessimum:
(1375)  PYRGOPOLYNICES MILES: eum fidēlem mī esse inveniō. cum egomet mēcum cōgitō,
(1376)  PYRGOPOLYNICES MILES: stultē fēcī quī hunc āmīsī. ībō hinc intrō nūnciam
(1377)  PYRGOPOLYNICES MILES: ad amōrēs meōs. sed, sēnsī, hinc sonitum fēcērunt forēs.
(1378x) == Szene Iv.ix ==
(1378)  PUER: Nē mē moneātis, meminī ego officium meum,
(1379)  PUER: ego jam conveniam illum, ubi ubi est gentium;
(1380)  PUER: investīgābō, operae nōn parcō meae.
(1381)  PYRGOPOLYNICES MILES: Mē quaerit illic. ībō hūīc puerō obviam.
(1382)  PUER: Ehem, tē quaerō. salvē, vir lepidissime,
(1383)  PUER: cumulāte commoditāte, praeter cēterōs
(1384)  PUER: duo dī quem cūrant. Quī duō? Mārs et Venus.
(1385)  PYRGOPOLYNICES MILES: Facētum puerum. Intrō tē ut eās obsecrat,
(1386)  PUER: tē volt, tē quaerit, tēque exspectāns expetit.
(1387)  PUER: amantī fer opem. quid stās? quīn intrō īs? Eō.
(1388)  PUER: Ipsus illic sēsē jam impedīvit in plagās;
(1389)  PUER: parātae īnsidiae sunt: in stātū stat senex,
(1390)  PUER: ut adoriātur moechum, quī fōrmāst ferōx,
(1391)  PUER: quī omnīs sē amāre crēdit, quaeque aspexerit
(1392)  PUER: mulier: eum ōdērunt quā viri quā mulierēs.
(1393)  PUER: nunc in tumultum ībō: intus clāmōrem audiō.
(1394y) === Akt V ===
(1394x) == Szene V.i ==
(1394)  PERIPLECTOMENUS SENEX: Dūcite istum; sī nōn sequitur, rapite sublīmem forās,
(1395)  PERIPLECTOMENUS SENEX: facite inter terram atque caelum ut siet, dīscindite.
(1396)  PYRGOPOLYNICES MILES: Obsecrō hercle, Periplectomene, tē. Nēquīquam hercle obsecrās.
(1397)  PERIPLECTOMENUS SENEX: vidē ut istīc tibi sīt acūtus, Cāriō, culter probē.
(1398)  CARIŌ COCVS: Quīn jamdūdum gestit moechō hoc abdōmen adimere,
(1399)  CARIŌ COCVS: ut faciam quasi puerō in collō pendeant crepundia.
(1400)  PYRGOPOLYNICES MILES: Periī. Haud etiam, numerō hoc dīcis. Jamne in hominem involō?
(1401)  PERIPLECTOMENUS SENEX: Immō etiam prius verberētur fustibus. Multum quidem.
(1401a)  CARIŌ COCVS: ...
(1402)  PERIPLECTOMENUS SENEX: Cūr ēs ausus subigitāre aliēnam uxōrem, impudēns?
(1403)  PYRGOPOLYNICES MILES: Ita mē di ament, ultrō ventumst ad mē. Mentītur, ferī.
(1404)  PYRGOPOLYNICES MILES: Mane, dum nārrō. Quid cessātis? Nōn licet mihi dīcere?
(1405)  PERIPLECTOMENUS SENEX: Dīc. Ōrātus sum, ad eam ut īrem. Cūr īre ausu's? em tibi.
(1406)  PYRGOPOLYNICES MILES: Oiei! satis sum verberātus. obsecrō. Quam mox secō?
(1407)  PERIPLECTOMENUS SENEX: Ubi libet: dispennite hominem dīversum et distendite.
(1408)  PYRGOPOLYNICES MILES: Obsecrō hercle tē, ut mea verba audiās prius quam secat.
(1409)  PERIPLECTOMENUS SENEX: Loquere. Nōn dē nihilō factum est: viduam hercle esse cēnsuī,
(1410)  PYRGOPOLYNICES MILES: itaque ancilla, conciliātrīx quae erat, dīcēbat mihi.
(1411)  PERIPLECTOMENUS SENEX: Jūra tē nōn nocitūrum esse hominī dē hāc rē nēminī,
(1412)  PERIPLECTOMENUS SENEX: quod tū hodiē hīc verberātu's aut quod verberābere,
(1413)  PERIPLECTOMENUS SENEX: sī tē salvum hinc āmittēmus Venerium nepōtulum.
(1414)  PYRGOPOLYNICES MILES: Jūrō per Jovem et Māvortem, mē nocitūrum nēminī,
(1415)  PYRGOPOLYNICES MILES: quod ego hīc hodiē vāpulārim, jūreque id factum arbitror;
(1416)  PYRGOPOLYNICES MILES: et sī intestātus nōn abeō hinc, bene agitur prō noxiā.
(1417)  PERIPLECTOMENUS SENEX: Quid sī id nōn faxīs? Ut vīvam semper intestābilis.
(1418)  CARIŌ COCVS: Verberētur etiam, postibi āmittendum cēnseō.
(1419)  PYRGOPOLYNICES MILES: Dī tibī bene faciant semper, cum advocātus mihi bene ēs.
(1420)  CARIŌ COCVS: Ergō dēs minam aurī nōbīs. Quam ob rem? Salvīs testibus
(1421)  CARIŌ COCVS: ut ted hodiē hinc āmittāmus Venerium nepōtulum;
(1422)  CARIŌ COCVS: aliter hinc nōn ībis, nē sīs frūstrā. Dabitur. Magis sapis.
(1423)  CARIŌ COCVS: dē tunicā et chlamyde et māchaerā nē quid spērēs, nōn ferēs.
(1424)  CARIŌ COCVS: Verberōn etiam, an jam mittis? Mītis sum equidem fustibus.
(1425)  PYRGOPOLYNICES MILES: obsecrō vōs. Solvite istunc. Grātiam habeō tibi.
(1426)  PERIPLECTOMENUS SENEX: Sī posthāc prehenderō ego tē hīc, carēbis testibus.
(1427)  PYRGOPOLYNICES MILES: Causam hau dīcō. Eāmus intrō, Cāriō. Servōs meōs
(1428)  PYRGOPOLYNICES MILES: eccōs videō. Philocōmasium jam profecta est? dīc mihi.
(1429)  SERVUS: Jam dūdum. Ei mihī. Magis dīcās, sī sciās quod egō sciō.
(1430)  SERVUS: nam ille quī lānam ob oculum habēbat ‹laevum›, nauta nōn erat.
(1431)  PYRGOPOLYNICES MILES: Quis erat igitur? Philocōmasiō amātor. Quī tū scīs? Sciō.
(1432)  SERVUS: nam postquam portā exiērunt, nīl cessārunt īlicō
(1433)  SERVUS: ōsculārī atque amplexārī inter sē. Vae miserō mihi,
(1434)  PYRGOPOLYNICES MILES: verba mihi data esse videō. scelus virī Palaestriō,
(1435)  PYRGOPOLYNICES MILES: is mē in hanc illēxit fraudem. jūre factum jūdicō;
(1436)  PYRGOPOLYNICES MILES: sī sīc aliīs moechīs fīat, minus hīc moechōrum siet,
(1437)  PYRGOPOLYNICES MILES: magis metuant, minus hās rēs studeant. eāmus ad mē. plaudite.
