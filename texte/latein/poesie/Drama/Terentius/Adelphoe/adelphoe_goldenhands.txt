(-17x) === Didascalia ===
(-17)  INCIPIT TERENTI ADELPHOE
(-16)  ACTA LUDIS FUNEBRIBUS L. AEMILIO PAULO
(-15)  QUOS FECERE Q. FABIUS MAXIMUS, P. CORNELIUS AFRICANUS.
(-14)  EGERE L. AMBIVIUS TURPIO L. HATILIUS PRAENESTINUS
(-13)  MODOS FECIT FLACCUS CLAUDI TIBIIS SARRANIS TOTA
(-12)  GRAECA MENANDRU FACTA VI MARCO CORNELIO CETHEGO L. ANICIO GALLO COS.
(-11x) == C. Sulpici Apollinaris Periocha ==
(-11)  Duōs cum habēret Dēmea adulēscentulōs,
(-10)  dat Mīciōnī frātrī adoptandum Aeschinum,
(-9)  sed Ctēsiphōnem retinet. hunc citharistriae
(-8)  lepōre captum subdūrō ac trīstī patre
(-7)  frāter cēlābat Aeschinus; fāmam reī,
(-6)  amōrem in sēsē trānsferēbat; dēnique
(-5)  fidicinam lēnōnī ēripit. vitiāverat
(-4)  īdem Aeschinus cīvem Atticam pauperculam
(-3)  fidemque dederat hanc sibi uxōrem fore.
(-2)  Dēmea jūrgāre, graviter ferre; mox tamen,
(-1)  ut vēritās patefactast, dūcit Aeschinus
(0)  vitiātam, potitur Ctēsiphō citharistriam.
(1x) === Prolog ===
(1)  PROLOGUS: Postquam poēta sēnsit scrīptūram suam
(2)  PROLOGUS: ab inīquīs observārī, et advorsāriōs
(3)  PROLOGUS: rapere in pejōrem partem quam āctūrī sumus,
(4)  PROLOGUS: indiciō dē sē ipse erit, vōs eritis jūdicēs
(5)  PROLOGUS: laudīn an vitiō dūcī factum oporteat.
(6)  PROLOGUS: Synapothnescontes Dīphilī cōmoediast:
(7)  PROLOGUS: eam Commorientīs Plautus fēcit fābulam.
(8)  PROLOGUS: in Graecā adulēscēns est quī lēnōnī ēripit
(9)  PROLOGUS: meretrīcem in prīmā fābulā: eum Plautus locum
(10)  PROLOGUS: relīquit integrum, eum hic locum sūmpsit sibi
(11)  PROLOGUS: in Adelphōs, verbum dē verbō expressum extulit.
(12)  PROLOGUS: eam nōs āctūrī sumus novam: pernōscite
(13)  PROLOGUS: fūrtumne factum exīstimētis an locum
(14)  PROLOGUS: reprehēnsum quī praeteritus nēglegentiāst.
(15)  PROLOGUS: nam quod istī dīcunt malevolī, hominēs nōbilīs
(16)  PROLOGUS: hunc adjūtāre assiduēque ūnā scrībere,
(17)  PROLOGUS: quod illī maledictum vehemēns esse exīstimant,
(18)  PROLOGUS: eam laudem hic dūcit maximam cum illīs placet
(19)  PROLOGUS: quī vōbīs ūnīvorsīs et populō placent,
(20)  PROLOGUS: quōrum operā in bellō in ōtiō in negōtiō
(21)  PROLOGUS: suō quisque tempore ūsust sine superbiā.
(22)  PROLOGUS: dehinc nē exspectētis argūmentum fābulae,
(23)  PROLOGUS: senēs quī prīmī venient, ī partem aperient,
(24)  PROLOGUS: in agendō partem ostendent. facite aequanimitās
(25)  PROLOGUS: poētae a scrībendum augeāt industriam.
(26y) === Akt I ===
(26x) == Micio ==
(26)  MICIO SENEX: Stōrax! nōn rediit hāc nocte ā cēnā Aeschinus
(27)  MICIO SENEX: neque servulōrum quisquam quī advorsum īerant.
(28)  MICIO SENEX: profectō hoc vērē dīcunt: sī absīs uspiam
(29)  MICIO SENEX: aut ibi sī cessēs, ēvenīre ea satius est
(30)  MICIO SENEX: quae in tē uxor dīcit et quae in animō cōgitat
(31)  MICIO SENEX: īrāta quam illa quae parentēs propitiī.
(32)  MICIO SENEX: uxor, sī cessēs, aut tē amāre cōgitat
(33)  MICIO SENEX: aut tēte amārī aut pōtāre atque animō obsequī
(34)  MICIO SENEX: et tibi bene esse sōlī, cum sibi sit malē.
(35)  MICIO SENEX: ego quia nōn rediit fīlius quae cōgitō et
(36)  MICIO SENEX: quibus nunc sollicitor rēbus! nē aut ille alserit
(37)  MICIO SENEX: aut uspiam ceciderit aut praefrēgerit
(38)  MICIO SENEX: aliquid. vāh! quemquamne hominem in animō īnstituere aut
(39)  MICIO SENEX: parāre quod sit cārius quam ipsest sibi!
(40)  MICIO SENEX: atque ex mē hic nātus nōn est sed ex frātre. is adeō
(41)  MICIO SENEX: dissimilī studiōst jam inde ab adulēscentiā:
(42)  MICIO SENEX: ego hanc clēmentem vītam urbānam atque ōtium
(43)  MICIO SENEX: secūtus sum et, quod fortūnātum istī putant,
(44)  MICIO SENEX: uxōrem, numquam habuī. ille contrā haec omnia:
(45)  MICIO SENEX: rūrī agere vītam; semper parcē ac dūriter
(46)  MICIO SENEX: sē habēre; uxōrem dūxit; nātī fīliī
(47)  MICIO SENEX: duō; inde ego hunc majōrem adoptāvī mihi;
(48)  MICIO SENEX: ēdūxī ā parvulō; habuī amāvī prō meō;
(49)  MICIO SENEX: in eō mē oblectō, sōlum id est cārum mihi.
(50)  MICIO SENEX: ille ut item contrā mē habeat faciō sēdulō:
(51)  MICIO SENEX: dō praetermittō, nōn necesse habeō omnia
(52)  MICIO SENEX: prō meō jūre agere; postrēmō, aliī clanculum
(53)  MICIO SENEX: patrēs quae faciunt, quae fert adulēscentia,
(54)  MICIO SENEX: ea nē mē cēlet cōnsuēfēcī fīlium.
(55)  MICIO SENEX: nam quī mentīrī aut fallere īnsuerit patrem aut
(56)  MICIO SENEX: audēbit, tantō magis audēbit cēterōs.
(57)  MICIO SENEX: pudōre et līberālitāte līberōs
(58)  MICIO SENEX: retinēre satius esse crēdō quam metū.
(59)  MICIO SENEX: haec frātrī mēcum nōn conveniunt neque placent.
(60)  MICIO SENEX: venit ad mē saepe clāmitans ‘quid agis, Mīciō?
(61)  MICIO SENEX: cūr perdis adulēscentem nōbīs? cūr amat?
(62)  MICIO SENEX: cūr pōtat? cūr tū hīs rēbus sūmptum suggeris,
(63)  MICIO SENEX: vestītū nimiō indulgēs? nimium ineptus ēs.’
(64)  MICIO SENEX: nimium ipse est dūrus praeter aequumque et bonum,
(65)  MICIO SENEX: et errat longē meā quidem sententiā
(66)  MICIO SENEX: quī imperium crēdat gravius esse aut stabilius
(67)  MICIO SENEX: vī quod fit quam illud quod amīcitiā adjungitur.
(68)  MICIO SENEX: mea sīc est ratiō et sīc animum indūcō meum:
(69)  MICIO SENEX: malō coāctus quī suum officium facit,
(70)  MICIO SENEX: dum id rescītum īrī crēdit, tantisper cavet;
(71)  MICIO SENEX: sī spērat fore clam, rūrsum ad ingenium redit.
(72)  MICIO SENEX: ille quem beneficiō adjungās ex animō facit,
(73)  MICIO SENEX: studet pār referre, praesēns absēnsque īdem erit.
(74)  MICIO SENEX: hoc patriumst, potius cōnsuēfacere fīlium
(75)  MICIO SENEX: suā sponte rēctē facere quam aliēnō metū:
(76)  MICIO SENEX: hoc pater ac dominus interest. hoc quī nequit
(77)  MICIO SENEX: fateātur nescīre imperāre līberīs.
(78)  MICIO SENEX: sed estne hic ipsus dē quō agēbam? et certē is est.
(79)  MICIO SENEX: nescioquid trīstem videō: crēdō, jam ut solet
(80)  MICIO SENEX: jūrgābit. salvum tē advenīre, Dēmeā,
(81x) == Demea Micio ==
(81)  MICIO SENEX: gaudēmus. Ehem opportūnē: tē ipsum quaeritō.
(82)  MICIO SENEX: quid trīstis ēs? rogās mē ubi nōbīs Aeschinus
(83)  DEMEA SENEX: siet? quid trīstis ego sum? dīxīn hoc fore?
(84)  MICIO SENEX: quid fēcit? quid ille fēcerit? quem neque pudet
(85)  DEMEA SENEX: quicquam neque metuit quemquam neque lēgem putat
(86)  DEMEA SENEX: tenēre sē ūllam. nam illa quae antehāc facta sunt
(87)  DEMEA SENEX: omittō: modo quid dissignāvit? quidnam id est?
(88)  DEMEA SENEX: forēs effrēgit atque in aedīs irruit
(89)  DEMEA SENEX: aliēnās; ipsum dominum atque omnem familiam
(90)  DEMEA SENEX: mulcāvit usque ad mortem; ēripuit mulierem
(91)  DEMEA SENEX: quam amābat: clāmant omnēs indignissimē
(92)  DEMEA SENEX: factum esse. hoc advenientī quot mihi, Mīciō,
(93)  DEMEA SENEX: dīxēre! in ōrest omnī populō. dēnique,
(94)  DEMEA SENEX: sī cōnferendum exemplumst, nōn frātrem videt
(95)  DEMEA SENEX: reī dare operam, rūrī esse parcum ac sōbrium?
(96)  DEMEA SENEX: nūllum hujus simile factum. haec cum illī, Mīciō,
(97)  DEMEA SENEX: dīcō, tibi dīcō: tu illum corrumpī sinis.
(98)  MICIO SENEX: homine imperītō numquam quicquam injūstiust,
(99)  MICIO SENEX: quī nisi quod ipse fēcit nīl rēctum putat.
(100)  DEMEA SENEX: quōrsum istūc? quia tū, Dēmea, haec male jūdicās.
(101)  MICIO SENEX: nōn est flāgitium, mihi crēde, adulēscentulum
(102)  MICIO SENEX: scortārī neque pōtāre: nōn est; neque forēs
(103)  MICIO SENEX: effringere. haec sī neque ego neque tū fēcimus,
(104)  MICIO SENEX: nōn siit egestās facere nōs. tū nunc tibi
(105)  MICIO SENEX: id laudī dūcis quod tum fēcistī inopiā?
(106)  MICIO SENEX: injūriumst; nam sī esset unde id fīeret,
(107)  MICIO SENEX: facerēmus. et tū illum tuum, sī essēs homō,
(108)  MICIO SENEX: sinerēs nunc facere dum per aetātem licet
(109)  MICIO SENEX: potius quam, ubi tē exspectātum ējēcisset forās,
(110)  MICIO SENEX: aliēniōre aetāte post faceret tamen.
(111)  DEMEA SENEX: prō Juppiter, tū homō adigis me ad īnsāniam!
(112)  DEMEA SENEX: nōn est flāgitium facere haec adulēscentulum? āh
(113)  MICIO SENEX: auscultā, nē mē obtundās dē hāc rē saepius:
(114)  MICIO SENEX: tuum fīlium dedistī adoptandum mihi;
(115)  MICIO SENEX: is meus est factus: sīquid peccat, Dēmeā,
(116)  MICIO SENEX: mihi peccat; ego illī maximam partem feram.
(117)  MICIO SENEX: obsōnat pōtat, olet unguenta: dē meō;
(118)  MICIO SENEX: amat: dabitur ā mē argentum dum erit commodum;
(119)  MICIO SENEX: ubi nōn erit fortasse exclūdētur forās.
(120)  MICIO SENEX: forēs effrēgit: restituentur; discidit
(121)  MICIO SENEX: vestem: resarciētur; et, dīs grātia,
(122)  MICIO SENEX: est unde haec fīant, et adhūc nōn molesta sunt.
(123)  MICIO SENEX: postrēmō aut dēsine aut cedo quemvīs arbitrum:
(124)  MICIO SENEX: tē plūra in hāc rē peccāre ostendam. ei mihi,
(125)  DEMEA SENEX: pater esse disce ab illīs quī vērē sciunt.
(126)  MICIO SENEX: nātūrā tū illī pater ēs, cōnsiliīs ego.
(127)  DEMEA SENEX: tūn cōnsulis quicquam? āh, sī pergis, abierō.
(128)  DEMEA SENEX: sīcin agis? an ego totiēns dē eādem rē audiam?
(129)  DEMEA SENEX: cūraest mihi. et mihi cūraest. vērum, Dēmeā,
(130)  MICIO SENEX: cūrēmus aequam uterque partem: tū alterum,
(131)  MICIO SENEX: ego item alterum; nam ambōs cūrāre propemodum
(132)  MICIO SENEX: reposcere illumst quem dedistī. āh Mīciō!
(133)  MICIO SENEX: mihi sīc vidētur. quid istīc? sī tibi istūc placet,
(134)  DEMEA SENEX: profundat perdat pereat; nīl ad mē attinet.
(135)  DEMEA SENEX: jam sī verbum ūnum posthāc... rūrsum, Dēmeā,
(136)  MICIO SENEX: īrāscere? an nōn crēdis? repetōn quem dedī?
(137)  DEMEA SENEX: aegrēst; aliēnus nōn sum; sī obstō... em dēsinō.
(138)  DEMEA SENEX: ūnum vīs cūrem: cūrō; et est dīs grātia
(139)  DEMEA SENEX: cum ita ut volō est. iste tuus ipse sentiet
(140)  DEMEA SENEX: posterius... nōlō in illum gravius dīcere.
(141x) == Micio ==
(141)  MICIO SENEX: nec nīl neque omnia haec sunt quae dīcit: tamen
(142)  MICIO SENEX: nōn nīl molesta haec sunt mihī; sed ostendere
(143)  MICIO SENEX: mē aegrē patī illī nōluī. nam itast homō:
(144)  MICIO SENEX: cum plācō, advorsor sēdulō et dēterreō;
(145)  MICIO SENEX: tamen vix hūmānē patitur; vērum sī augeam
(146)  MICIO SENEX: aut etiam adjūtor sim ejus īrācundiae,
(147)  MICIO SENEX: īnsāniam profectō cum illō. etsī Aeschinus
(148)  MICIO SENEX: nōn nūllam in hāc rē nōbīs facit injūriam.
(149)  MICIO SENEX: quam hic nōn amāvit meretrīcem? aut cui nōn dedit
(150)  MICIO SENEX: aliquid? postrēmō nūper (crēdō jam omnium
(151)  MICIO SENEX: taedēbat) dīxit velle uxōrem dūcere.
(152)  MICIO SENEX: spērābam jam dēfervisse adulēscentiam:
(153)  MICIO SENEX: gaudēbam. ecce autem dē integrō! nisi, quidquid est,
(154)  MICIO SENEX: volo scīre atque hominem convenīre, sī apud forumst.
(155y) === Akt II ===
(155x) == Sannio Aeschinus Parmeno (bacchis) ==
(155)  SANNIO LENO: Obsecrō, populārēs, ferte miserō atque innocentī auxilium,
(156)  SANNIO LENO: subvenīte inopī. ōtiōsē: nūnciam īlicō hīc cōnsiste.
(157)  AESCHINUS ADULESCENS: quid respectās? nīl perīclīst: numquam dum ego aderō hic tē tanget.
(158)  SANNIO LENO: ego istam invītīs omnibus.
(159)  AESCHINUS ADULESCENS: quamquamst scelestus nōn committet hodiē umquam iterum ut vāpulet.
(160)  SANNIO LENO: Aeschine, audī nē tē ignārum fuisse dīcās meōrum mōrum:
(161)  SANNIO LENO: lēnō ego sum. sciō. at ita ut usquam fuit fidē quisquam optimā.
(162)  SANNIO LENO: tū quod tē posterius pergēs hanc injūriam mī nōlle
(163)  SANNIO LENO: factam esse, hujus nōn faciam. crēde hoc, ego meum jūs persequar
(164)  SANNIO LENO: neque tū verbīs solvēs umquam quod mihi rē male fēcerīs.
(165)  SANNIO LENO: nōvī ego vestra haec: ‘nōllem factum: jūsjūrandum dabitur tē esse
(166)  SANNIO LENO: indignum injūriā hāc’, indignīs cum egomet sim acceptus modīs.
(167)  AESCHINUS ADULESCENS: abi prae strēnuē ac fores aperī. cēterum hoc nihilī facis?
(168)  AESCHINUS ADULESCENS: ī intrō nūnciam. at enim nōn sinam. accēde illūc, Parmenō
(169)  AESCHINUS ADULESCENS: (nimium istūc abīstī), hīc propter hunc assiste: em sīc volō.
(170)  AESCHINUS ADULESCENS: cave nūnciam oculōs ā meīs oculīs quōquam dēmoveās tuōs
(171)  AESCHINUS ADULESCENS: nē mora sit, sī innuerim, quīn pugnus continuō in māla haereat.
(172)  SANNIO LENO: istūc volō ergō ipsum experīrī. em servā. omitte mulierem.
(173)  SANNIO LENO: ō facinus indignum! geminābit nisi cavēs. ei, miseriam!
(174)  AESCHINUS ADULESCENS: nōn innueram; vērum in istam partem potius peccātō tamen.
(175)  AESCHINUS ADULESCENS: ī nūnciam. quid hoc rēīst? rēgnumne, Aeschine, hīc tū possidēs?
(176)  AESCHINUS ADULESCENS: sī possidērem, ōrnātus essēs ex tuīs virtūtibus.
(177)  SANNIO LENO: quid tibi reī mēcumst? nīl. quid? nōstīn quī sim? nōn dēsīderō.
(178)  SANNIO LENO: tetigīn tuī quicquam? sī attigissēs, ferrēs īnfortūnium.
(179)  SANNIO LENO: quī tibi magis licet meam habēre prō quā ego argentum dedī?
(180)  SANNIO LENO: respondē. ante aedīs nōn fēcisse erit melius hīc convīcium;
(181)  AESCHINUS ADULESCENS: nam sī molestus pergis esse, jam intrō abripiēre atque ibi
(182)  AESCHINUS ADULESCENS: usque ad necem operiēre lōrīs. lōrīs līber? sīc erit.
(183)  SANNIO LENO: ō hominem impūrum! hīcin lībertātem ajunt esse aequam omnibus?
(184)  AESCHINUS ADULESCENS: sī satis jam dēbacchātus ēs, lēnō, audī sī vīs nūnciam.
(185)  SANNIO LENO: egon dēbacchātus sum autem an tu in mē? mitte ista atque ad rem redī.
(186)  SANNIO LENO: quam rem? quō redeam? jamne mē vīs dīcere id quod ad tē attinet?
(187)  SANNIO LENO: cupiō, aequī modo aliquid. vāh lēnō inīqua mē nōn vult loquī.
(188)  SANNIO LENO: lēnō sum, fateor, perniciēs commūnis adulēscentium,
(189)  SANNIO LENO: perjūrus, pestis; tamen tibi ā mē nūlla ortast injūria.
(190)  AESCHINUS ADULESCENS: nam hercle etiam hoc restat. illūc quaesō redi quō coepistī, Aeschine.
(191)  AESCHINUS ADULESCENS: minīs vīgintī tū illam ēmistī (quae rēs tibi vortat male!):
(192)  AESCHINUS ADULESCENS: argentī tantum dabitur. quid sī ego tibi illam nōlō vēndere?
(193)  SANNIO LENO: cōgēs mē? minimē. namque id metuī. neque vēndendam cēnseō
(194)  AESCHINUS ADULESCENS: quae līberast; nam ego līberālī illam asserō causā manū.
(195)  AESCHINUS ADULESCENS: nunc vidē utrum vīs, argentum accipere an causam meditārī tuam.
(196x) == Sannio ==
(196)  AESCHINUS ADULESCENS: dēlīberā hoc dum ego redeō, lēnō. prō suprēme Juppiter,
(197)  SANNIO LENO: minimē mīror quī īnsānīre occipiunt ex injūriā.
(198)  SANNIO LENO: domo mē ēripuit, verberāvit; mē invītō abdūxit meam
(200)  SANNIO LENO: hominī miserō plūs quīngentōs colaphōs īnfrēgit mihi.
(199)  SANNIO LENO: ob male facta haec tantidem ēmptam postulat sibi trādier;
(201)  SANNIO LENO: vērum enim quandō bene prōmeruit, fīat: suum jūs postulat.
(202)  SANNIO LENO: age, jam cupiō sī modo argentum reddat. sed ego hoc hariolor:
(203)  SANNIO LENO: ubi mē dīxerō dare tantī, testīs faciet īlicō
(204)  SANNIO LENO: vēndidisse mē; dē argentō, somnium: ‘mox; crās redī.’
(205)  SANNIO LENO: id quoque possum ferre sī modo reddat, quamquam injūriumst.
(206)  SANNIO LENO: vērum cōgitō id quod rēs est: quandō eum quaestum occēperīs,
(207)  SANNIO LENO: accipienda et mussitanda injūria adulēscentiumst.
(208)  SANNIO LENO: sed nēmō dabit: frūstrā egomet mēcum hās ratiōnēs putō.
(209x) == Syrus Sannio ==
(209)  SYRUS SERVUS: Tacē, egomet conveniam jam ipsum: cupidē accipiat faxō atque etiam
(210)  SYRUS SERVUS: bene dīcat sēcum esse āctum. quid istūc, Sanniōst quod tē audiō
(211)  SYRUS SERVUS: nescioquid concertāsse cum erō? numquam vīdī inīquius
(212)  SANNIO LENO: certātiōnem comparātam quam haec hodiē inter nōs fuit:
(213)  SANNIO LENO: ego vāpulandō, ille verberandō, usque ambō dēfessī sumus.
(214)  SYRUS SERVUS: tuā culpā. quid facerem? adulēscentī mōrem gestum oportuit.
(215)  SANNIO LENO: quī potuī melius qui hodiē usque ōs praebuī? age, scīs quid loquar:
(216)  SYRUS SERVUS: pecūniam in locō nēglegere maximum interdumst lucrum. hui
(217)  SYRUS SERVUS: metuistī, sī nunc dē tuō jūre concessissēs paululum atque
(218)  SYRUS SERVUS: adulēscentī essēs mōrigerātus, hominum homō stultissime,
(219)  SYRUS SERVUS: nē nōn tibi istūc faenerāret? ego spem pretiō nōn emō.
(220)  SYRUS SERVUS: numquam rem faciēs: abi, nescīs inescāre hominēs, Sanniō.
(221)  SANNIO LENO: crēdō istūc melius esse; vērum ego numquam adeō astūtus fuī
(222)  SANNIO LENO: quīn quidquid possem māllem auferre potius in praesentiā.
(223)  SYRUS SERVUS: age, nōvī tuum animum: quasi jam usquam tibi sint vīgintī minae
(224)  SYRUS SERVUS: dum huic ‹nē› obsequāre; praetereā autem tē ajunt proficīscī Cyprum. hem.
(225)  SYRUS SERVUS: coēmisse hinc quae illūc veherēs multa, nāvem conductam: hōc, sciō,
(226)  SYRUS SERVUS: animus tibi pendet. ubi illinc, spērō, redieris tamen, hoc agēs.
(227)  SANNIO LENO: nusquam pedem! periī hercle: hāc illī spē hoc incēpērunt. timet:
(228)  SYRUS SERVUS: injēcī scrūpulum hominī. ō scelera: illūc vidē
(229)  SANNIO LENO: ut in ipsō articulō oppressit. ēmptae mulierēs
(230)  SANNIO LENO: complūrēs et item hinc alia quae portō Cyprum.
(231)  SANNIO LENO: nisi eō ad mercātum veniō, damnum maximumst.
(232)  SANNIO LENO: nunc sī hoc omittō– ac tum agam ubi illinc redierō;
(233)  SANNIO LENO: nīl est; refrīxerit rēs, ‘nunc dēmum venīs?
(234)  SANNIO LENO: cūr passu's? ubi erās?’ ut sit satius perdere
(235)  SANNIO LENO: quam aut hīc manēre tam diū aut tum persequī.
(236)  SYRUS SERVUS: jamne ēnumerāstī quoad tē reditūrum putēs?
(237)  SANNIO LENO: hoccin illō dignumst? hoccin incipere Aeschinum,
(238)  SANNIO LENO: per oppressiōnem ut hanc mī ēripere postulet!
(239)  SYRUS SERVUS: labāscit: ūnum hoc habeō. vide sī satis placet:
(240)  SYRUS SERVUS: potius quam veniās in perīclum, Sanniō,
(241)  SYRUS SERVUS: servēsne an perdās tōtum, dīviduum face;
(242)  SYRUS SERVUS: minās decem corrādet alicunde. ei mihi,
(243)  SANNIO LENO: etiam dē sorte nunc veniō in dubium miser?
(244)  SANNIO LENO: pudet nīl? omnīs dentīs labefēcit mihi,
(245)  SANNIO LENO: praetereā colaphīs tūber est tōtum caput:
(246)  SANNIO LENO: etiam īnsuper dēfraudet? nusquam abeō. ut libet.
(247)  SYRUS SERVUS: numquid vīs quīn abeam? immō hercle hoc quaesō, Syre:
(248)  SANNIO LENO: utut haec sunt ācta, potius quam lītīs sequar,
(249)  SANNIO LENO: meum mihi reddātur saltem quantī ēmptast, Syre.
(250)  SANNIO LENO: scio tē nōn ūsum antehāc amīcitiā meā:
(251)  SANNIO LENO: memorem mē dīcēs esse et grātum. sēdulō
(252)  SYRUS SERVUS: faciam. sed Ctēsiphōnem videō: laetus est
(253)  SYRUS SERVUS: dē amīcā. quid quod tē ōrō? paulisper manē.
(254x) == Ctesipho Sannio Syrus ==
(254)  CTESIPHO ADULESCENS: Abs quīvīs homine, cum est opus, beneficium accipere gaudeās;
(255)  CTESIPHO ADULESCENS: vērum enimvērō id dēmum juvat sī quem aequumst facere is bene facit.
(256)  CTESIPHO ADULESCENS: ō frāter, frāter, quid ego nunc tē laudem? satis certō sciō,
(257)  CTESIPHO ADULESCENS: numquam ita magnificē quicquam dīcam id virtūs quīn superet tua.
(258)  CTESIPHO ADULESCENS: itaque ūnam hanc rem mē habēre praeter aliōs praecipuam arbitror,
(259)  CTESIPHO ADULESCENS: frātrem, hominī nēminī esse prīmārum artium magis prīncipem.
(260)  SYRUS SERVUS: ō Ctēsiphō. ō Syre, Aeschinus ubist? ellum, tē exspectat domī. hem.
(261)  SYRUS SERVUS: quid est? quid sit? illius operā, Syre, nunc vīvō. fēstīvum caput;
(262)  CTESIPHO ADULESCENS: quīn omnia sibi post putārit esse prae meō commodō;
(263)  CTESIPHO ADULESCENS: maledicta, fāmam, meum labōrem et peccātum in sē trānstulit.
(264)  CTESIPHO ADULESCENS: nīl pote suprā. quidnam foris crepuit? mane manē: ipse exit forās.
(265x) == Aeschinus Ctesipho Syrus Sannio ==
(265)  AESCHINUS ADULESCENS: Ubi est ille sacrilegus? mē quaerit. num quidnam effert? occidī:
(266)  SANNIO LENO: nīl videō. ehem opportūnē: tē ipsum quaerō: quid fit, Ctēsiphō?
(267)  AESCHINUS ADULESCENS: in tūtōst omnis rēs: omitte vērō tristitiem tuam.
(268)  CTESIPHO ADULESCENS: ego illam hercle vērō omittō quiquidem tē habeam frātrem: ō mī Aeschine,
(269)  CTESIPHO ADULESCENS: ō mī germāne! āh vereor cōram in ōs tē laudāre amplius,
(270)  CTESIPHO ADULESCENS: nē id assentandī magis quam quō habeam grātum facere exīstimēs.
(271)  AESCHINUS ADULESCENS: age, inepte, quasi nunc nōn nōrīmus nōs inter nōs, Ctēsiphō.
(272)  AESCHINUS ADULESCENS: hoc mihi dolet, nōs paene sērō scīsse et paene in eum locum
(273)  AESCHINUS ADULESCENS: redīsse ut, sī omnēs cuperent, nīl tibi possent auxiliārier.
(274)  CTESIPHO ADULESCENS: pudēbat. āh stultitiast istaec, nōn pudor. tam ob parvulam
(275)  AESCHINUS ADULESCENS: rem paene ē patriā! turpe dictū. deōs quaesō ut istaec prohibeant.
(276)  CTESIPHO ADULESCENS: peccāvī. quid ait tandem nōbīs Sanniō? jam mītis est.
(277)  AESCHINUS ADULESCENS: ego ad forum ībō ut hunc absolvam; tū intrō ad illam, Ctēsiphō.
(278)  SANNIO LENO: Syre, īnstā. eāmus; namque hic properat in Cyprum. nē tam quidem
(279)  SANNIO LENO: quam vīs: etiam maneō ōtiōsus hīc. reddētur; nē timē.
(280)  SANNIO LENO: at ut omne reddat. omne reddet; tace modo ac sequere hāc. sequor.
(281)  CTESIPHO ADULESCENS: heus heus Syre. hem quid est? obsecrō hercle tē, hominem istum impūrissimum
(282)  CTESIPHO ADULESCENS: quam prīmum absolvitōte nē, sī magis irrītātus siet,
(283)  CTESIPHO ADULESCENS: aliquā ad patrem hoc permānet atque ego tum perpetuō perierim.
(284)  SYRUS SERVUS: nōn fīet; bonō animō estō; tū cum illā intus tē oblectā interim
(285)  SYRUS SERVUS: et lectulōs jube sternī nōbīs et parārī cētera.
(286)  SYRUS SERVUS: ego jam transactā rē convortam mē domum cum obsōniō.
(287)  CTESIPHO ADULESCENS: ita quaesō. quandō hoc bene successit, hilarē hunc sūmāmus diem.
(288y) === Akt III ===
(288x) == Sostrata Canthara ==
(288)  SOSTRATA MATRONA: Obsecrō, mea nūtrīx, quid nunc fīet? quid fīat, rogās?
(289)  CANTHARA ANUS: rēctē edepol spērō. modo dolōrēs, mea tū, occipiunt prīmulum:
(290)  CANTHARA ANUS: jam nunc timēs, quasi numquam affuerīs, numquam tūte pepererīs?
(291)  SOSTRATA MATRONA: miseram mē, nēminem habeō (sōlae sumus; Geta autem hīc nōn adest)
(292)  SOSTRATA MATRONA: nec quem ad obstetrīcem mittam, nec quī accersat Aeschinum.
(293)  CANTHARA ANUS: pol is quidem jam hīc aderit; nam numquam ūnum intermittit diem
(294)  CANTHARA ANUS: quīn semper veniat. sōlus meārum miseriārumst remedium.
(295)  CANTHARA ANUS: ē rē nāta melius fierī haud potuit quam factumst, era,
(296)  CANTHARA ANUS: quandō vitium oblātumst, quod ad illum attinet potissimum,
(297)  CANTHARA ANUS: tālem, tālī ingeniō atque animō, nātum ex tantā familiā.
(298)  SOSTRATA MATRONA: ita pol est ut dīcis: salvus nōbīs deōs quaesō ut siet.
(299x) == Geta Sostrata Canthara ==
(299)  GETA SERVOS: Nunc illud est cum, sī omnia omnēs sua cōnsilia cōnferant
(300)  GETA SERVOS: atque huic malō salūtem quaerant, auxilī nīl afferant,
(301)  GETA SERVOS: quod mihique eraeque fīliaeque erīlīst. vae miserō mihi!
(302)  GETA SERVOS: tot rēs repente circumvāllant sē unde ēmergī nōn potest:
(303)  GETA SERVOS: vīs egestās injūstitia sōlitūdō īnfāmia.
(304)  GETA SERVOS: hoccin saeclum! ō scelera, ō genera sacrilega, ō hominem impium!
(305)  SOSTRATA MATRONA: mē miseram, quidnamst quod sīc videō timidum et properantem Getam?
(306)  GETA SERVOS: quem neque fidēs neque jūsjūrandum neque illum misericordia
(307)  GETA SERVOS: repressit neque reflexit neque quod partus instābat prope
(308)  GETA SERVOS: cui miserae indignē per vim vitium obtulerat. nōn intellegō
(309)  SOSTRATA MATRONA: satis quae loquātur. propius obsecrō accēdāmus, Sostrata. āh
(310)  GETA SERVOS: mē miserum, vix sum compos animī, ita ārdeō īrācundiā.
(311)  GETA SERVOS: nīl est quod mālim quam illam tōtam familiam dari mī obviam,
(312)  GETA SERVOS: ut ego īram hanc in eōs ēvomam omnem, dum aegritūdō haec est recēns.
(313)  GETA SERVOS: satis mihi id habeam supplicī dum illōs ulcīscar meō modo.
(314)  GETA SERVOS: senī animam prīmum exstinguerem ipsī quī illud prōdūxit scelus;
(315)  GETA SERVOS: tum autem Syrum impulsōrem, vāh, quibus illum lacerārem modīs!
(316)  GETA SERVOS: sublīmem medium prīmum arriperem et capite in terrā statuerem,
(317)  GETA SERVOS: ut cerebrō dispergat viam;
(318)  GETA SERVOS: adulēscentī ipsī ēriperem oculōs, post haec praecipitem darem;
(319)  GETA SERVOS: cēterōs, ruerem agerem raperem tunderem et prōsternerem.
(320)  GETA SERVOS: sed cessō eram hōc malō impertīrī properē? revocēmus: Geta. hem
(321)  GETA SERVOS: quisquis ēs sine mē. ego sum Sostrata. ubi east? tē ipsam quaeritō.
(322)  SOSTRATA MATRONA: tē exspectō; oppidō opportūnē tē obtulistī mī obviam.
(323)  GETA SERVOS: era... quid est? quid trepidās? ei mihi! quid festīnās, mī Geta?
(324)  CANTHARA ANUS: animam recipe. prōrsus... quid istūc ‘prōrsus’ ergōst? periimus;
(325)  GETA SERVOS: āctumst. ēloquere obsecrō tē quid sit. jam... quid ‘jam,’ Geta?
(326)  GETA SERVOS: Aeschinus... quid is ergō? aliēnus est ab nostrā familiā. hem
(327)  SOSTRATA MATRONA: periī. quārē? amārē occēpit aliam. vae miserae mihi!
(328)  GETA SERVOS: neque id occultē fert, ab lēnōne ipsus ēripuit palam.
(329)  SOSTRATA MATRONA: satin hoc certumst? certum; hīsce oculīs egomet vīdī, Sostrata. āh
(330)  SOSTRATA MATRONA: mē miseram! quid jam crēdās aut cui crēdās? nostrumne Aeschinum,
(331)  SOSTRATA MATRONA: nostram vītam omnium, in quō nostrae spēs opēsque omnēs sitae
(332)  SOSTRATA MATRONA: erant? quī sine hāc jūrābat sē ūnum numquam vīctūrum diem?
(333)  SOSTRATA MATRONA: quī sē in suī gremiō positūrum puerum dīcēbat patris,
(334)  SOSTRATA MATRONA: ita obsecrātūrum ut licēret hanc sibi uxōrem dūcere?
(335)  GETA SERVOS: era, lacrimās mitte ac potius quod ad hanc rem opus est porrō prōspice:
(336)  GETA SERVOS: patiāmurne an nārrēmus cuipiam? au au, mi homo, sānun ēs?
(337)  CANTHARA ANUS: an hoc prōferendum tibi vidētur usquam? miquidem nōn placet.
(338)  GETA SERVOS: jam prīmum illum aliēnō animō ā nōbīs esse rēs ipsa indicat.
(339)  GETA SERVOS: nunc sī hoc palam prōferimus ille īnfitiās ībit, sat sciō:
(340)  GETA SERVOS: tua fāma et gnātae vīta in dubium veniet. tum sī maximē
(341)  GETA SERVOS: fateātur, cum amat aliam, nōn est ūtile hanc illī darī.
(342)  GETA SERVOS: quāpropter quōquō pactō tacitōst opus. āh minimē gentium:
(343)  SOSTRATA MATRONA: nōn faciam. quid agēs? prōferam. hem, mea Sostratā, vide quam rem agis.
(344)  SOSTRATA MATRONA: pejōre rēs locō nōn potis est esse quam in quō nunc sitast.
(345)  SOSTRATA MATRONA: prīmum indōtātast; tum praetereā, quae secunda eī dōs erat,
(346)  SOSTRATA MATRONA: periit: prō virginī dari nūptum nōn potest. hoc relicuumst:
(347)  SOSTRATA MATRONA: sī īnfitiās ībit, testis mēcum est ānulus quem mīserat.
(348)  SOSTRATA MATRONA: postrēmō, quandō ego cōnscia mihi sum ā mē culpam esse hanc procul
(349)  SOSTRATA MATRONA: neque pretium neque rem ūllam intercessisse illa aut mē indignam, Geta,
(350)  SOSTRATA MATRONA: experiar. quid istīc? cēdō ut melius dīcās. tū, quantum potest,
(351)  SOSTRATA MATRONA: abī atque Hēgiōnī cognātō hujus rem ēnārrātō omnem ōrdine;
(352)  SOSTRATA MATRONA: nam is nostrō Sīmulō fuit summus et nōs coluit maximē.
(353)  GETA SERVOS: nam hercle alius nēmō respiciet nōs. properā tū, mea Canthara,
(354)  SOSTRATA MATRONA: curre, obstetrīcem accerse, ut cum opus sit nē in morā nōbīs siet.
(355x) == Demea Syrus Dromo ==
(355)  DEMEA SENEX: Disperiī! Ctēsiphōnem audīvī fīlium
(356)  DEMEA SENEX: ūnā fuisse in raptiōne cum Aeschinō.
(357)  DEMEA SENEX: id miserō restat mihi malī sī illum potest,
(358)  DEMEA SENEX: quī alicui reīst, etiam eum ad nēquitiem addūcere.
(359)  DEMEA SENEX: ubi ego illum quaeram? crēdō abductum in gāneum
(360)  DEMEA SENEX: aliquō: persuāsit ille impūrus, sat sciō.
(361)  DEMEA SENEX: sed eccum Syrum īre videō: hinc scībō jam ubi siet.
(362)  DEMEA SENEX: atque hercle hic dē grege illōst: sī mē sēnserit
(363)  DEMEA SENEX: eum quaeritāre, numquam dīcet carnufex.
(364)  DEMEA SENEX: nōn ostendam id mē velle. omnem rem modo senī
(365)  SYRUS SERVUS: quō pactō habēret ēnārrāmus ōrdine:
(366)  SYRUS SERVUS: nīl quicquam vīdī laetius. prō Juppiter,
(367)  DEMEA SENEX: hominis stultitiam! collaudāvit fīlium;
(368)  SYRUS SERVUS: mihi, quī id dedissem cōnsilium, ēgit grātiās.
(369)  DEMEA SENEX: dirrumpor! argentum annumerāvit īlicō;
(370)  SYRUS SERVUS: dedit praetereā in sūmptum dīmidium minae;
(371)  SYRUS SERVUS: id distribūtum sānē est ex sententiā. em
(372)  DEMEA SENEX: huic mandēs sīquid rēctē cūrātum velīs!
(373)  SYRUS SERVUS: ehem Dēmeā, haud aspexeram tē. quid agitur?
(374)  DEMEA SENEX: quid agātur? vestram nequeō mīrārī satis
(375)  DEMEA SENEX: ratiōnem. est hercle inepta, nē dīcam dolō, atque
(376)  SYRUS SERVUS: absurda. piscīs cēterōs pūrgā, Dromō;
(377)  SYRUS SERVUS: gongrum istum maximum in aquā sinitō lūdere
(378)  SYRUS SERVUS: tantisper: ubi ego vēnerō, exossābitur;
(379)  SYRUS SERVUS: prius nōlō. haecin flāgitia! miquidem nōn placent
(380)  SYRUS SERVUS: et clāmō saepe. salsāmenta haec, Stephaniō,
(381)  SYRUS SERVUS: fac mācerentur pulchrē. dī vestram fidem,
(382)  DEMEA SENEX: utrum studiōne id sibi habet an laudī putat
(383)  DEMEA SENEX: fore sī perdiderit gnātum? vae miserō mihi!
(384)  DEMEA SENEX: vidēre videor jam diem illum cum hinc egēns
(385)  DEMEA SENEX: profugiet aliquō mīlitātum. ō Dēmeā,
(386)  SYRUS SERVUS: istūc est sapere, nōn quod ante pedēs modost
(387)  SYRUS SERVUS: vidēre sed etiam illa quae futūra sunt
(388)  SYRUS SERVUS: prōspicere. quid? istaec jam penes vōs psaltriast?
(389)  SYRUS SERVUS: ellam intus. eho an domīst habitūrus? crēdō, ut est
(390)  SYRUS SERVUS: dēmentia. haecin fierī! inepta lēnitās
(391)  SYRUS SERVUS: patris et facultās prāva. frātris mē quidem
(392)  DEMEA SENEX: pudet pigetque. nimium inter vōs, Dēmea, ac
(393)  SYRUS SERVUS: (nōn quia adēs praesēns dīcō hoc) pernimium interest.
(394)  SYRUS SERVUS: tū quantus quantu's nīl nisī sapientia ēs,
(395)  SYRUS SERVUS: ille somnium. sinerēs vērō illum tū tuum
(396)  SYRUS SERVUS: facere haec? sinerem illum? aut nōn sex tōtīs mēnsibus
(397)  DEMEA SENEX: prius olfēcissem quam ille quicquam coeperet?
(398)  SYRUS SERVUS: vigilantiam tuam tū mihi nārrās? sīc siet
(399)  DEMEA SENEX: modo ut nunc est quaesō. ut quisque suum vult esse itast.
(400)  DEMEA SENEX: quid eum? vīdistīn hodiē? tuumne fīlium?
(401)  SYRUS SERVUS: (abigam hunc rūs.) jamdūdum aliquid rūrī agere arbitror.
(402)  DEMEA SENEX: satin scīs ibi esse? ōh quī egomet prōdūxī. optimēst:
(403)  DEMEA SENEX: metuī nē haerēret hīc. atque īrātum admodum.
(404)  DEMEA SENEX: quid autem? adortust jūrgiō frātrem apud forum
(405)  SYRUS SERVUS: dē psaltriā istāc. ain vērō? āh nīl reticuit.
(406)  SYRUS SERVUS: nam ut numerābātur forte argentum, intervenit
(407)  SYRUS SERVUS: homo dē imprōvīsō: coepit clāmāre ‘Ō Aeschine,
(408)  SYRUS SERVUS: haecin flāgitia facere tē! haec tē admittere
(409)  SYRUS SERVUS: indigna genere nostrō!’ ōh lacrimō gaudiō!
(410)  SYRUS SERVUS: ‘nōn tū hoc argentum perdis sed vītam tuam.’
(411)  DEMEA SENEX: salvus sit! spērō, est similis majōrum suum. hui!
(412)  DEMEA SENEX: Syre, praeceptōrum plēnust istōrum ille. phȳ!
(413)  SYRUS SERVUS: domī habuit unde disceret. fit sēdulō:
(414)  DEMEA SENEX: nīl praetermittō; cōnsuēfaciō; dēnique
(415)  DEMEA SENEX: īnspicere, tamquam in speculum, in vītās omnium
(416)  DEMEA SENEX: jubeō atque ex aliīs sūmere exemplum sibi:
(417)  DEMEA SENEX: ‘hoc facitō.’ rēctē sānē. ‘hoc fugitō.’ callidē.
(418)  DEMEA SENEX: ‘hoc laudīst.’ istaec rēs est. ‘hōc vitiō datur.’
(419)  SYRUS SERVUS: probissimē. porrō autem... nōn hercle ōtiumst
(420)  SYRUS SERVUS: nunc mī auscultandī. piscīs ex sententiā
(421)  SYRUS SERVUS: nactus sum: hī mihi nē corrumpantur cautiōst.
(422)  SYRUS SERVUS: nam id nōbīs tam flāgitiumst quam illa, Dēmeā,
(423)  SYRUS SERVUS: nōn facere vōbīs quae modo dīxtī; et quod queō
(424)  SYRUS SERVUS: cōnservīs ad eundem istunc praecipiō modum:
(425)  SYRUS SERVUS: ‘hoc salsumst, hoc adustumst, hoc lautumst parum;
(426)  SYRUS SERVUS: illud rēctē: iterum sīc mementō.’ sēdulō
(427)  SYRUS SERVUS: moneō quae possum prō meā sapientiā:
(428)  SYRUS SERVUS: postrēmō, tamquam in speculum, in patinās, Dēmeā,
(429)  SYRUS SERVUS: īnspicere jubeō et moneō quid factō ūsus sit.
(430)  SYRUS SERVUS: inepta haec esse nōs quae facimus sentiō;
(431)  SYRUS SERVUS: vērum quid faciās? ut homōst ita mōrem gerās.
(432)  SYRUS SERVUS: numquid vīs? mentem vōbīs meliōrem darī.
(433)  SYRUS SERVUS: tū rūs hinc ībis? rēctā. nam quid tū hīc agās,
(434)  SYRUS SERVUS: ubi sīquid bene praecipiās nēmō obtemperat?
(435x) == Demea ==
(435)  DEMEA SENEX: ego vērō hinc abeō, quandō is quam ob rem hūc vēneram
(436)  DEMEA SENEX: rūs abiit: illum cūrō ūnum, ille ad mē attinet:
(437)  DEMEA SENEX: quandō ita vult frāter, dē istōc ipse vīderit.
(438)  DEMEA SENEX: sed quis illic est procul quem videō? estne Hēgiō
(439)  DEMEA SENEX: tribūlis noster? sī satis cernō is herclest. vaha
(440)  DEMEA SENEX: homō amīcus nōbīs jam inde ā puerō (ō dī bonī,
(441)  DEMEA SENEX: nē illius modī jam magna nōbīs cīvium
(442)  DEMEA SENEX: paenūriast), homō antīquā virtūte ac fidē!
(443)  DEMEA SENEX: haud cito malī quid ortum ex hōc sit pūblicē.
(444)  DEMEA SENEX: quam gaudeō! ubi etiam hujus generis reliquiās
(445)  DEMEA SENEX: restāre videō, āh vīvere etiam nunc libet.
(446)  DEMEA SENEX: opperiar hominem hīc ut salūtem et colloquar.
(447x) == Hegio Demea Geta (pamphila) ==
(447)  HEGIO SENEX: Prō dī immortālēs, facinus indignum, Geta!
(448)  HEGIO SENEX: quid nārrās! sīc est factum. ex illān familiā
(449)  HEGIO SENEX: tam illīberāle facinus esse ortum! Ō Aeschine, Aeschine,
(450)  HEGIO SENEX: pol haud paternum istūc dedistī. videlicet
(451)  DEMEA SENEX: dē psaltriā hāc audīvit: id illī nunc dolet
(452)  DEMEA SENEX: aliēnō, pater is nihilī pendit. ei mihi!
(453)  DEMEA SENEX: utinam hīc prope adesset alicubi atque audīret haec!
(454)  HEGIO SENEX: nisi facient quae illōs aequumst, haud sīc auferent.
(455)  GETA SERVOS: in tē spēs omnis, Hēgiō, nōbīs sitast:
(456)  GETA SERVOS: tē sōlum habēmus, tū ēs patrōnus, tū pater:
(457)  GETA SERVOS: ille tibi moriēns nōs commendāvit senex:
(458)  GETA SERVOS: sī dēseris tū periimus. cave dīxerīs:
(459)  HEGIO SENEX: neque faciam neque mē satis piē posse arbitror.
(460)  DEMEA SENEX: adībō. salvēre Hēgiōnem plūrimum
(461)  DEMEA SENEX: jubeō. ōh tē quaerēbam ipsum: salvē, Dēmeā.
(462)  DEMEA SENEX: quid autem? major fīlius tuus Aeschinus,
(463)  HEGIO SENEX: quem frātrī adoptandum dedistī, neque bonī
(464)  HEGIO SENEX: neque līberālis fūnctus officiumst virī.
(465)  DEMEA SENEX: quid istūc est? nostrum amīcum nōrās Sīmulum atque
(466)  HEGIO SENEX: aequālem. quidnī? fīliam ejus virginem
(467)  HEGIO SENEX: vitiāvit. hem. mane: nōndum audīstī, Dēmeā,
(468)  HEGIO SENEX: quod est gravissimum. an quid est etiam amplius?
(469)  HEGIO SENEX: vērō amplius; nam hoc quidem ferendum aliquō modōst:
(470)  HEGIO SENEX: persuāsit nox amor vīnum adulēscentia:
(471)  HEGIO SENEX: hūmānumst. ubi scit factum, ad mātrem virginis
(472)  HEGIO SENEX: venit ipsus ultrō lacrimāns ōrāns obsecrāns
(473)  HEGIO SENEX: fidem dāns, jūrāns sē illam ductūrum domum.
(474)  HEGIO SENEX: ignōtumst tacitumst crēditumst. virgō ex eō
(475)  HEGIO SENEX: compressū gravida factast (mēnsis decimus est);
(476)  HEGIO SENEX: ille bonus vir nōbīs psaltriam, sī dīs placet,
(477)  HEGIO SENEX: parāvit quīcum vīvat, illam dēserit.
(478)  DEMEA SENEX: prō certō tu istaec dīcis? māter virginis
(479)  HEGIO SENEX: in mediōst, ipsa virgō, rēs ipsa, hīc Geta
(480)  HEGIO SENEX: praetereā, ut captust servulōrum, nōn malus
(481)  HEGIO SENEX: neque iners: alit illās, sōlus omnem familiam
(482)  HEGIO SENEX: sustentat: hunc abdūce vincī, quaere rem.
(483)  GETA SERVOS: immō hercle extorquē, nisi ita factumst, Dēmeā.
(484)  GETA SERVOS: postrēmō nōn negābit: cōram ipsum cedo.
(485)  DEMEA SENEX: pudet: nec quid agam nec quid huic respondeam
(486)  DEMEA SENEX: sciō. miseram mē, differor dolōribus!
(487)  PARMENO SERVUS: Jūnō Lūcīna, fer opem! servā mē obsecrō! hem
(488)  HEGIO SENEX: numnam illa quaesō parturit? certē, Hēgio. hem,
(489)  HEGIO SENEX: illaec fidem nunc vestram implōrat, Dēmeā:
(490)  HEGIO SENEX: quod vōs vīs cōgit id voluntāte impetret.
(491)  HEGIO SENEX: haec prīmum ut fīant deōs quaesō ut vōbīs decet.
(492)  HEGIO SENEX: sīn aliter animus vester est, ego, Dēmeā,
(493)  HEGIO SENEX: summā vī dēfendam hanc atque illum mortuum.
(494)  HEGIO SENEX: cognātus mihi erat: ūnā ā puerīs parvulīs
(495)  HEGIO SENEX: sumus ēductī; ūnā semper mīlitiae et domī
(496)  HEGIO SENEX: fuimus; paupertātem ūnā pertulimus gravem.
(497)  HEGIO SENEX: quāpropter nītar faciam experiar, dēnique
(498)  HEGIO SENEX: animam relinquam potius quam illās dēseram.
(499)  HEGIO SENEX: quid mihi respondēs? frātrem conveniam, Hēgiō;
(499a)  DEMEA SENEX: is quod mī dē hāc rē dederit cōnsilium id sequar.
(500)  HEGIO SENEX: sed, Dēmea, hoc tū facitō cum animō cōgitēs:
(501)  HEGIO SENEX: quam vōs facillimē agitis, quam estis maximē
(502)  HEGIO SENEX: potentēs dītēs fortūnātī nōbilēs,
(503)  HEGIO SENEX: tam maximē vōs aequō animō aequa nōscere
(504)  HEGIO SENEX: oportet, sī vōs vultis perhibērī probōs.
(505)  DEMEA SENEX: redītō: fīent quae fierī aequumst omnia.
(506)  HEGIO SENEX: decet tē facere. Geta, dūc mē intrō ad Sostratam.
(507)  DEMEA SENEX: nōn mē indīcente haec fīunt: utinam hīc sit modo
(508)  DEMEA SENEX: dēfūnctum! vērum nimia illaec licentia
(509)  DEMEA SENEX: profectō ēvādet in aliquod magnum malum.
(510)  DEMEA SENEX: ībō ac requīram frātrem ut in eum haec ēvomam.
(511x) == Hegio ==
(511)  HEGIO SENEX: Bonō animō fac sīs, Sostrata, et istam quod potēs
(512)  HEGIO SENEX: fac cōnsōlēre. ego Mīciōnem, sī apud forumst,
(513)  HEGIO SENEX: conveniam atque ut rēs gestast nārrābō ōrdine:
(514)  HEGIO SENEX: sī ‹is› est factūrus ut sit officium suum,
(515)  HEGIO SENEX: faciat; sīn aliter dē hāc rēst ejus sententia,
(516)  HEGIO SENEX: respondeat mī, ut quid agam quam prīmum sciam.
(517y) === Akt IV ===
(517x) == Ctesipho Syrus ==
(517)  CTESIPHO ADULESCENS: Ain patrem hinc abīsse rūs? jamdūdum. dīc sōdēs. apud vīllamst:
(518)  SYRUS SERVUS: nunc cum maximē operis aliquid facere crēdō. utinam quidem!
(519)  CTESIPHO ADULESCENS: quod cum salūte ejus fīat, ita sē dēfetīgārit velim
(520)  CTESIPHO ADULESCENS: ut trīduō hōc perpetuō prōrsum ē lectō nequeat surgere.
(521)  SYRUS SERVUS: ita fīat, et istōc sīquī potis est rēctius. ita; nam hunc diem
(522)  CTESIPHO ADULESCENS: miserē nimis cupiō, ut coepī, perpetuum in laetitiā dēgere.
(523)  CTESIPHO ADULESCENS: et illud rūs nūllā aliā causā tam male ōdī nisi quia propest:
(524)  CTESIPHO ADULESCENS: quod sī abesset longius,
(525)  CTESIPHO ADULESCENS: prius nox oppressisset illī quam hūc revortī posset iterum.
(526)  CTESIPHO ADULESCENS: nunc ubi mē illīc nōn vidēbit, jam hūc recurret, sat sciō:
(527)  CTESIPHO ADULESCENS: rogitābit me ubi fuerim: ‘quem ego hodiē tōtō nōn vīdī die.’
(528)  CTESIPHO ADULESCENS: quid dīcam? nīlne in mentemst? nusquam quicquam. tantō nēquior.
(529)  SYRUS SERVUS: cliēns amīcus hospes nēmōst vōbīs? sunt: quid posteā?
(530)  SYRUS SERVUS: hīsce opera ut data sit? quae nōn data sit? nōn potest fierī. potest.
(531)  CTESIPHO ADULESCENS: interdiūs; sed sī hīc pernoctō, causae quid dīcam, Syre?
(532)  SYRUS SERVUS: vāh quam vellem etiam noctū amīcīs operam mōs esset darī!
(533)  SYRUS SERVUS: quīn tū ōtiōsus estō: ego illius sēnsum pulchrē calleō.
(534)  SYRUS SERVUS: cum fervit maximē, tam placidum quam ovem reddō. quōmodō?
(535)  SYRUS SERVUS: laudārier tē audit libenter: faciō tē apud illum deum;
(536)  SYRUS SERVUS: virtūtēs nārrō. meās? tuās: hominī īlicō lacrimae cadunt
(537)  SYRUS SERVUS: quasi puerō gaudiō. em tibi autem! quidnamst? lupus in fābulā.
(538)  CTESIPHO ADULESCENS: patēr est? ipsust. Syre, quid agimus? fuge modo intrō; ego vīderō.
(539)  CTESIPHO ADULESCENS: sīquid rogābit, nusquam tū mē: audīstīn? potin ut dēsinās?
(540x) == Demea Ctesipho Syrus ==
(540)  DEMEA SENEX: Nē ego homō sum īnfēlīx: prīmum frātrem nusquam inveniō gentium;
(541)  DEMEA SENEX: praetereā autem, dum illum quaerō, ā villā mercennārium
(542)  DEMEA SENEX: vīdī: is fīlium negat esse rūre. nec quid agam sciō.
(543)  CTESIPHO ADULESCENS: Syre. quid est? mēn quaerit? vērum. periī. quīn tū animō bonō ēs.
(544)  DEMEA SENEX: quid hoc, malum, īnfēlīcitātis? nequeō satis dēcernere;
(545)  DEMEA SENEX: nisi mē crēdō huic esse nātum reī, ferendīs miseriīs.
(546)  DEMEA SENEX: prīmus sentiō mala nostra, prīmus rescīscō omnia,
(547)  DEMEA SENEX: prīmus porrō obnūntiō, aegrē sōlus sīquid fit ferō.
(548)  SYRUS SERVUS: rīdeō hunc: prīmum ait sē scīre: is sōlus nescit omnia.
(549)  DEMEA SENEX: nunc redeō, sī forte frāter redierit vīsō. Syre,
(550)  CTESIPHO ADULESCENS: obsecrō vide nē ille hūc prōrsus sē irruāt. etiam tacēs?
(551)  SYRUS SERVUS: ego cavēbō. numquam hercle ego hodiē istūc committam tibi;
(552)  CTESIPHO ADULESCENS: nam mē jam in cellam aliquam cum illā conclūdam: id tūtissimumst.
(553)  SYRUS SERVUS: age, tamen ego hunc āmovēbō. sed eccum scelerātum Syrum.
(554)  SYRUS SERVUS: nōn hercle hīc quidem dūrāre quisquam, sī sīc fit, potest.
(555)  SYRUS SERVUS: scīre equidem volo quot mihī sint dominī: quae haec est miseria?
(556)  DEMEA SENEX: quid ille gannit? quid vult? quid aīs, bone vir? est frāter domī?
(557)  SYRUS SERVUS: quid, malum, ‘bone vir’ mihi nārrās? equidem periī. quid tibīst?
(558)  SYRUS SERVUS: rogitās? Ctēsiphō mē pugnīs miserum et istam psaltriam
(559)  SYRUS SERVUS: usque occīdit. hem quid narrās? em vidē ut discīdit labrum.
(560)  DEMEA SENEX: quam ob rem? mē impulsōre hanc ēmptam esse ait. nōn tū eum rūs hinc modo
(561)  DEMEA SENEX: prōduxe aibās? factum; vērum vēnit post īnsāniēns:
(562)  SYRUS SERVUS: nīl pepercit. nōn puduisse verberāre hominem senem!
(563)  SYRUS SERVUS: quem ego modō puerum tantillum in manibus gestāvī meīs.
(564)  DEMEA SENEX: laudō: Ctēsiphō, patrissās: abi, virum tē jūdicō.
(565)  SYRUS SERVUS: laudās? nē ille continēbit posthāc, sī sapiet, manūs.
(566)  DEMEA SENEX: fortiter! perquam, quia miseram mulierem et mē servulum,
(567)  SYRUS SERVUS: quī referīre nōn audēbam, vīcit: hui perfortiter.
(568)  DEMEA SENEX: nōn potuit melius. idem quod ego sentit: tē esse huic reī caput.
(569)  DEMEA SENEX: sed estne frāter intus? nōn est. ubi illum inveniam cōgitō.
(570)  SYRUS SERVUS: sciō ubi sit, vērum hodiē numquam mōnstrābō. hem quid aīs? ita.
(571)  DEMEA SENEX: dīminuētur tibi quidem jam cerebrum. at nōmen nesciō
(572)  SYRUS SERVUS: illius hominis, sed locum nōvī ubi sit. dīc ergō locum.
(573)  SYRUS SERVUS: nōstīn porticum apud macellum hāc deorsum? quidnī nōverim?
(574)  SYRUS SERVUS: praeterītō hanc rēctā plateā sūrsum: ubi eō vēneris,
(575)  SYRUS SERVUS: clīvus deorsum vorsumst: hāc tē praecipitātō. posteā
(576)  SYRUS SERVUS: est ad hanc manum sacellum: ibi angiportum propter est.
(577)  DEMEA SENEX: quodnam? illī ubi etiam caprifīcus magnast. nōvī. hāc pergitō.
(578)  DEMEA SENEX: id quidem angiportum nōn est pervium. vērum hercle. vāh
(579)  SYRUS SERVUS: cēnsēn hominem mē esse? errāvī: in porticum rūrsum redī:
(580)  SYRUS SERVUS: sānē hāc multō propius ībis et minor est errātiō.
(581)  SYRUS SERVUS: scīn Cratīnī hujus dītis aedīs? scio. ubi eās praeterieris,
(582)  SYRUS SERVUS: ad sinistram hāc rēctā plateā, ubi ad Diānae vēneris,
(583)  SYRUS SERVUS: ītō ad dextram; prius quam ad portam veniās, apud ipsum lacum
(584)  SYRUS SERVUS: est pistrilla et exadvorsum fabrica: ibīst. quid ibī facit?
(585)  SYRUS SERVUS: lectulōs, in sōle, īlignīs pedibus faciendōs dedit.
(586)  DEMEA SENEX: ubi pōtētis vōs: bene sānē. sed cessō ad eum pergere?
(587)  SYRUS SERVUS: ī sānē: ego tē exercēbō hodiē, ut dignus ēs, silicernium.
(588)  SYRUS SERVUS: Aeschinus odiōsē cessat: prandium corrumpitur;
(589)  SYRUS SERVUS: Ctēsiphō autem in amōrest tōtus. ego jam prōspiciam mihi:
(590)  SYRUS SERVUS: nam jam abībō atque ūnum quicquid, quod quidem erit bellissimum,
(591)  SYRUS SERVUS: carpam et cyathōs sorbilāns paulātim hunc prōdūcam diem.
(592x) == Micio Hegio ==
(592)  MICIO SENEX: Ego in hāc rē nīl reperiō quam ob rem lauder tantō opere, Hēgiō:
(593)  MICIO SENEX: meum officium faciō, quod peccātum ā nōbīs ortumst corrigō.
(594)  MICIO SENEX: nisi sī mē in illō crēdidistī esse hominum numerō quī ita putant,
(595)  MICIO SENEX: sibi fierī injūriam ultrō sī quam fēcēre ipsī expostulēs,
(596)  MICIO SENEX: et ultrō accūsant. id quia nōn est ā mē factum agis grātiās?
(597)  HEGIO SENEX: āh minimē: numquam tē aliter atque ēs in animum indūxī meum.
(598)  HEGIO SENEX: sed quaesō ut ūnā mēcum ad mātrem virginis eās, Mīciō,
(599)  HEGIO SENEX: atque istaec eadem quae mihi dīxtī tūte dīcās mulierī:
(600)  HEGIO SENEX: suspīciōnem hanc propter frātrem ejus esse et illam psaltriam.
(601)  MICIO SENEX: sī ita aequum cēnsēs aut sī ita opus est factō, eāmus. bene facis:
(602)  HEGIO SENEX: nam et illī animum jam rellevābis, quae dolōre ac miseriā
(603)  HEGIO SENEX: tābēscit, et tuō officiō fueris fūnctus. sed sī aliter putās,
(604)  HEGIO SENEX: egomet nārrābō quae mihi dīxistī. immō ego ībō. bene facis.
(605)  HEGIO SENEX: omnēs, quibus rēs sunt minus secundae, magis sunt nescioquō modō
(606)  HEGIO SENEX: suspīciōsī; ad contumēliam omnia accipiunt magis;
(607)  HEGIO SENEX: propter suam impotentiam sē semper crēdunt claudier.
(608)  HEGIO SENEX: quāpropter tē ipsum pūrgāre ipsī cōram plācābilius est.
(609)  MICIO SENEX: et rēctē et vērum dīcis. sequere mē ergō hāc intrō. maximē.
(610x) == Aeschinus ==
(610)  AESCHINUS ADULESCENS: Discruciōr animī:
(610a)  AESCHINUS ADULESCENS: hoccin dē imprōvīsō malī mihi obici tantum
(611)  AESCHINUS ADULESCENS: ut neque quid mē faciam
(611a)  AESCHINUS ADULESCENS: nec quid agam certum siet!
(612)  AESCHINUS ADULESCENS: membra metū dēbilia sunt;
(612a)  AESCHINUS ADULESCENS: animus timōre obstipuit;
(613)  AESCHINUS ADULESCENS: pectore cōnsistere nīl cōnsilī quit. vāh!
(614)  AESCHINUS ADULESCENS: quō modō mē ex hāc expediam turbā?
(614a)  AESCHINUS ADULESCENS: tanta nunc suspīciō dē
(615)  AESCHINUS ADULESCENS: mē incidit neque ea immeritō:
(615a)  AESCHINUS ADULESCENS: Sostrata crēdit mihi mē
(616)  AESCHINUS ADULESCENS: psaltriam hanc ēmisse; id anus
(617)  AESCHINUS ADULESCENS: mī indicium fēcit.
(618)  AESCHINUS ADULESCENS: nam ut hinc forte ad obstetrīcem erat missa, ubi vīdī, īlicō
(619)  AESCHINUS ADULESCENS: accēdō, rogitō Pamphilā quid agat, jam partus assiet,
(620)  AESCHINUS ADULESCENS: eōn obstetrīcem accersat. illa exclāmat ‘abī abī jam, Aeschine,
(621)  AESCHINUS ADULESCENS: satis diū dedistī verba, sat adhūc tua nōs frūstrātast fidēs.’
(622)  AESCHINUS ADULESCENS: ‘hem quid istūc obsecrō’ inquam ‘est?’ ‘valeās, habeās illam quae placet.’
(623)  AESCHINUS ADULESCENS: sēnsī īlicō id illās suspicārī, sed mē reprehendī tamen
(624)  AESCHINUS ADULESCENS: nēquid dē frātre garrulae illī dīcerem ac fieret palam.
(625)  AESCHINUS ADULESCENS: nunc quid faciam? dīcam frātris esse hanc? quod minimēst opus
(626)  AESCHINUS ADULESCENS: usquam efferrī. ac mittō: fierī potis est ut nequa exeat:
(627)  AESCHINUS ADULESCENS: ipsum id metuō ut crēdant. tot concurrunt vērī similia:
(628)  AESCHINUS ADULESCENS: egomet rapuī ipse, egomet solvī argentum, ad mē abductast domum.
(629)  AESCHINUS ADULESCENS: haec adeō meā culpā fateor fierī: nōn mē hanc rem patrī,
(630)  AESCHINUS ADULESCENS: utut erat gesta, indicāsse. exōrāssem ut eam dūcerem.
(631)  AESCHINUS ADULESCENS: cessātum usque adhūc est: jam porrō, Aeschine, expergīscere!
(632)  AESCHINUS ADULESCENS: nunc hoc prīmumst: ad illās ībō ut pūrgem mē; accēdam ad forēs.
(633)  AESCHINUS ADULESCENS: periī! horrēscō semper ubi pultāre hāsce occipiō miser.
(634)  AESCHINUS ADULESCENS: heus heus Aeschinus ego sum: aperīte aliquis āctūtum ōstium.
(635x) == Micio Aeschinus ==
(635)  MICIO SENEX: prōdit nescioquis: concēdam hūc. Ita utī dīxī, Sostrata,
(636)  MICIO SENEX: facite; ego Aeschinum conveniam, ut quōmodō ācta haec sunt sciat.
(637)  MICIO SENEX: sed quis ōstium hīc pultāvit? pater herclest: periī. Aeschine,
(638)  AESCHINUS ADULESCENS: quid huic hīc negōtīst? tūne hās pepulistī forēs?
(639)  MICIO SENEX: (tacet. cūr nōn lūdō hunc aliquantisper? melius est,
(640)  MICIO SENEX: quandoquidem hoc numquam mihi ipse voluit crēdere.)
(641)  MICIO SENEX: nīl mihi respondēs? nōn equidem istās, quod sciam.
(642)  MICIO SENEX: ita? nam mīrābar quid hic negōtī esset tibi.
(643)  MICIO SENEX: (ērubuit: salva rēs est.) dīc sōdēs, pater,
(644)  AESCHINUS ADULESCENS: tibi vērō quid istīc est reī? nīl mihi quidem.
(645)  MICIO SENEX: amīcus quīdam mē ā forō abdūxit modo
(646)  MICIO SENEX: hūc, advocātum sibi. quid? ego dīcam tibi:
(647)  MICIO SENEX: habitant hīc quaedam mulierēs pauperculae;
(648)  MICIO SENEX: ut opīnor, eās nōn nōsse tē, et certō sciō,
(649)  MICIO SENEX: neque enim diū hūc migrārunt. quid tum posteā?
(650)  MICIO SENEX: virgōst cum mātre. perge. haec virgō orbast patre;
(651)  MICIO SENEX: hic meus amīcus illī genere est proximus:
(652)  MICIO SENEX: huic lēgēs cōgunt nūbere hanc. periī! quid est?
(653)  AESCHINUS ADULESCENS: nīl: rēctē: perge. is vēnit ut sēcum āvehat,
(654)  MICIO SENEX: nam habitat Mīlētī. hem virginem ut sēcum āvehat?
(655)  MICIO SENEX: sīc est. Mīlētum usque obsecrō? ita. animō malēst.
(656)  AESCHINUS ADULESCENS: quid ipsae? quid ajunt? quid istās cēnsēs? nīl enim.
(657)  MICIO SENEX: commenta māter est esse ex aliō virō
(658)  MICIO SENEX: nescioquō puerum nātum, neque eum nōminat;
(659)  MICIO SENEX: priōrem esse illum, nōn oportēre huic darī.
(660)  AESCHINUS ADULESCENS: eho nōnne haec jūsta tibi videntur posteā?
(661)  MICIO SENEX: nōn. obsecrō nōn? an illam hinc abdūcet, pater?
(662)  MICIO SENEX: quid illam nī abdūcat? factum ā vōbīs dūriter
(663)  AESCHINUS ADULESCENS: immisericorditerque atque etiam, sī est, pater,
(664)  AESCHINUS ADULESCENS: dīcendum magis apertē, illīberāliter.
(665)  MICIO SENEX: quam ob rem? rogās mē? quid illī tandem crēditis
(666)  AESCHINUS ADULESCENS: fore animī miserō quī illā cōnsuēvit prior,
(667)  AESCHINUS ADULESCENS: quī īnfēlīx haud sciō an illam miserē nunc amet,
(668)  AESCHINUS ADULESCENS: cum hanc sibi vidēbit praesēns praesentī ēripī,
(669)  AESCHINUS ADULESCENS: abdūcī ab oculīs? facinus indignum, pater!
(670)  MICIO SENEX: quā ratiōne istūc? quis dēspondit? quis dedit?
(671)  MICIO SENEX: cui quandō nūpsit? auctor hīs rēbus quis est?
(672)  MICIO SENEX: cūr dūxit aliēnam? an sedēre oportuit
(673)  AESCHINUS ADULESCENS: domi virginem tam grandem dum cognātus hūc
(674)  AESCHINUS ADULESCENS: illinc venīret exspectantem? haec, mī pater,
(675)  AESCHINUS ADULESCENS: tē dīcere aequum fuit et id dēfendere.
(676)  MICIO SENEX: rīdiculum! advorsumne illum causam dīcerem
(677)  MICIO SENEX: cui vēneram advocātus? sed quid ista, Aeschine,
(678)  MICIO SENEX: nostra? aut quid nōbīs cum illīs? abeāmus. quid est?
(679)  MICIO SENEX: quid lacrimās? pater, obsecrō, auscultā. Aeschine, audīvī omnia
(680)  MICIO SENEX: et sciō; nam te amō, quō magis quae agis cūrae sunt mihi.
(681)  AESCHINUS ADULESCENS: ita velim mē prōmerentem amēs dum vīvās, mī pater,
(682)  AESCHINUS ADULESCENS: ut mē hoc dēlictum admīsisse in mē, id mihi vehementer dolet
(683)  AESCHINUS ADULESCENS: et mē tuī pudet. crēdō hercle, nam ingenium nōvī tuum
(684)  MICIO SENEX: līberāle; sed vereor nē indīligēns nimium siēs.
(685)  MICIO SENEX: in quā cīvitāte tandem tē arbitrāre vīvere?
(686)  MICIO SENEX: virginem vitiāstī quam tē nōn jūs fuerat tangere.
(687)  MICIO SENEX: jam id peccātum prīmum magnum: ‹magnum›, at hūmānum tamen:
(688)  MICIO SENEX: fēcēre aliī saepe item bonī. at postquam ēvēnit, cedo
(689)  MICIO SENEX: numquid circumspextī? aut numquid tūte prospextī tibi
(690)  MICIO SENEX: quid fieret, quā fieret? sī tē mī ipsum puduit prōloquī,
(691)  MICIO SENEX: quā rescīscerem? haec dum dubitās, mēnsēs abiērunt decem.
(692)  MICIO SENEX: prōdidistī et tē et illam miseram et gnātum, quod quidem in tē fuit.
(693)  MICIO SENEX: quid? crēdēbās dormientī haec tibi cōnfectūrōs deōs?
(694)  MICIO SENEX: et illam sine tuā operā in cubiculum īrī dēductum domum?
(695)  MICIO SENEX: nōlim cēterārum rērum tē socordem eōdem modō.
(696)  MICIO SENEX: bonō animō ēs, dūcēs uxōrem. hem. bonō animō ēs inquam. pater,
(697)  AESCHINUS ADULESCENS: obsecrō, nunc lūdis tū mē? ego tē? quam ob rem? nesciō:
(698)  AESCHINUS ADULESCENS: quia tam miserē hoc esse cupiō vērum, eō vereor magis.
(699)  MICIO SENEX: abi domum ac deōs comprecāre ut uxōrem accersās: abī.
(700)  AESCHINUS ADULESCENS: quid? jam uxōrem? jam. jam? jam quantum potest. dī mē, pater,
(701)  AESCHINUS ADULESCENS: omnēs ōderint nī magis tē quam oculōs nunc ego amō meōs.
(702)  MICIO SENEX: quid? quam illam? aequē. perbenignē. quid? ille ubīst Mīlēsius?
(703)  MICIO SENEX: periit abiit nāvem ēscendit. sed cūr cessās? abi, pater,
(704)  AESCHINUS ADULESCENS: tū potius deōs comprecāre; nam tibi eōs certō sciō,
(705)  AESCHINUS ADULESCENS: quō vir melior multō ēs quam ego, obtemperātūrōs magis.
(706)  MICIO SENEX: ego eō intrō ut quae opus sunt parentur: tū fac ut dīxī, sī sapis.
(707)  AESCHINUS ADULESCENS: quid hoc est negōtī? hoc est patrem esse aut hoc est fīlium esse?
(708)  AESCHINUS ADULESCENS: sī frāter aut sodālis esset, quī magis mōrem gereret?
(709)  AESCHINUS ADULESCENS: hic nōn amandus, hicine nōn gestandus in sinūst? hem.
(710)  AESCHINUS ADULESCENS: itaque adeō magnam mī inicit suā commoditāte cūram
(711)  AESCHINUS ADULESCENS: nē imprūdēns forte faciam quod nōlit: sciēns cavēbō.
(712)  AESCHINUS ADULESCENS: sed cessō īre intrō, nē morae meīs nūptiīs egomet siem?
(713x) == Demea ==
(713)  DEMEA SENEX: Dēfessus sum ambulandō: ut, Syre, tē cum tuā
(714)  DEMEA SENEX: mōnstrātiōne magnus perdat Juppiter!
(715)  DEMEA SENEX: perreptāvī usque omne oppidum: ad portam, ad lacum,
(716)  DEMEA SENEX: quō nōn? neque illī fabrica ūlla erat nec frātrem homō
(717)  DEMEA SENEX: vīdisse sē aibat quisquam. nunc vērō domī
(718)  DEMEA SENEX: certum obsidēre est usque dōnec redierit.
(719x) == Micio Demea ==
(719)  MICIO SENEX: Ībō, illīs dīcam nūllam esse in nōbīs moram.
(720)  DEMEA SENEX: sed eccum ipsum. tē jamdūdum quaerō, Mīciō.
(721)  MICIO SENEX: quidnam? ferō alia flāgitia ad tē ingentia
(722)  DEMEA SENEX: bonī illius adulēscentis. ecce autem! nova,
(723)  DEMEA SENEX: capitālia. ohe jam. āh nescīs quī vir sit. sciō.
(724)  DEMEA SENEX: āh stulte, tū dē psaltriā mē somniās
(725)  DEMEA SENEX: agere: hoc peccātum in virginemst cīvem. sciō.
(726)  DEMEA SENEX: oho scīs et patere? quidnī patiar? dīc mihi,
(727)  DEMEA SENEX: nōn clāmās? nōn īnsānīs? nōn: mālim quidem...
(728)  DEMEA SENEX: puer nātust. dī bene vortant! virgō nīl habet.
(729)  MICIO SENEX: audīvī. et dūcenda indōtātast. scīlicet.
(730)  DEMEA SENEX: quid nunc futūrumst? id enim quod rēs ipsa fert:
(731)  MICIO SENEX: illinc hūc trānsferētur virgō. ō Juppiter,
(732)  DEMEA SENEX: istōcin pactō oportet? quid faciam amplius?
(733)  DEMEA SENEX: quid faciās? sī nōn ipsā rē tibi istūc dolet,
(734)  DEMEA SENEX: simulāre certē est hominis. quīn jam virginem
(735)  MICIO SENEX: dēspondī; rēs compositast; fīunt nūptiae;
(736)  MICIO SENEX: dēmpsī metum omnem: haec magis sunt hominis. cēterum
(737)  DEMEA SENEX: placet tibi factum, Miciō? nōn, sī queam
(738)  MICIO SENEX: mūtāre. nunc cum nōn queō, animō aequō ferō.
(739)  MICIO SENEX: ita vītast hominum quasi cum lūdās tesserīs:
(740)  MICIO SENEX: sī illud quod maximē opus est jactū nōn cadit,
(741)  MICIO SENEX: illud quod cecidit forte, id arte ut corrigās.
(742)  DEMEA SENEX: corrēctor! nempe tuā arte vīgintī minae
(743)  DEMEA SENEX: prō psaltriā periēre: quae quantum potest
(744)  DEMEA SENEX: aliquō abiciendast, sī nōn pretiō, at grātiīs.
(745)  MICIO SENEX: neque est neque illam sānē studeō vēndere.
(746)  DEMEA SENEX: quid igitur faciēs? domī erit. prō dīvum fidem!
(747)  DEMEA SENEX: meretrīx et māterfamiliās ūnā in domō?
(748)  MICIO SENEX: cūr nōn? sānum tē crēdis esse? equidem arbitror.
(749)  DEMEA SENEX: ita mē di ament, ut videō tuam ego ineptiam,
(750)  DEMEA SENEX: factūrum crēdō ut habeās quīcum cantitēs.
(751)  MICIO SENEX: cūr nōn? et nova nūpta eadem haec discet? scīlicet.
(752)  DEMEA SENEX: tū inter eās restim ductāns saltābis? probē.
(753)  DEMEA SENEX: probē? et tū nōbīscum ūnā, sī opus sit. ei mihi!
(754)  DEMEA SENEX: nōn tē haec pudent? jam vērō omitte, Dēmeā,
(755)  MICIO SENEX: tuam istanc īrācundiam atque ita ut decet
(756)  MICIO SENEX: hilarum ac libentem fac tē gnātī in nūptiīs.
(757)  MICIO SENEX: ego hōs conveniō, post hūc redeō. ō Juppiter,
(758)  DEMEA SENEX: hancin vītam! hōscin mōrēs! hanc dēmentiam!
(759)  DEMEA SENEX: uxor sine dōte veniet; intus psaltriast;
(760)  DEMEA SENEX: domus sūmptuōsa; adulēscēns luxū perditus;
(761)  DEMEA SENEX: senex dēlīrāns. ipsa sī cupiat Salūs,
(762)  DEMEA SENEX: servāre prōrsus nōn potest hanc familiam.
(763y) === Akt V ===
(763x) == Syrus Demea ==
(763)  SYRUS SERVUS: Edepol, Syrisce, tē cūrāstī molliter
(764)  SYRUS SERVUS: lautēque mūnus administrāstī tuum:
(765)  SYRUS SERVUS: abi. sed postquam intus sum omnium rērum satur,
(766)  SYRUS SERVUS: prōdeambulāre hūc libitum est. illud sīs vidē:
(767)  DEMEA SENEX: exemplum disciplīnae! ecce autem hīc adest
(768)  SYRUS SERVUS: senex noster. quid fit? quid tū ēs trīstis? ōh scelus!
(769)  SYRUS SERVUS: ohe jam! tū verba fundis hīc, Sapientia?
(770)  DEMEA SENEX: tūn sī meus essēs, dīs quidem essēs, Dēmeā,
(771)  SYRUS SERVUS: ac tuam rem cōnstabilīssēs. exemplō omnibus
(772)  DEMEA SENEX: cūrārem ut essēs. quam ob rem? quid fēcī? rogās?
(773)  DEMEA SENEX: in ipsā turbā atque in peccātō maximō,
(774)  DEMEA SENEX: quod vix sēdātum satis est, pōtastis, scelus,
(775)  DEMEA SENEX: quasi rē bene gestā. sānē nōllem hūc exitum.
(776x) == Dromo Syrus Demea ==
(776)  DROMO PUER.: Heus Syre, rogat tē Ctēsipho ut redeās. abī.
(777)  DEMEA SENEX: quid Ctēsiphōnem hic nārrat? nīl. eho carnufex,
(778)  DEMEA SENEX: est Ctēsiphō intus? nōn est. cūr hic nōminat?
(779)  SYRUS SERVUS: est alius quīdam, parasītaster paululus:
(780)  SYRUS SERVUS: nōstīn? jam scībō. quid agis? quo abīs? mitte mē.
(781)  SYRUS SERVUS: nōlī inquam. nōn manum abstinēs, mastīgia?
(782)  DEMEA SENEX: an tibi jam māvīs cerebrum dispergam hīc? abit
(783)  SYRUS SERVUS: edepol cōmissātōrem haud sānē commodum,
(784)  SYRUS SERVUS: praesertim Ctēsiphōnī! quid ego nunc agam?
(785)  SYRUS SERVUS: nisi, dum hae silēscunt turbae, intereā in angulum
(786)  SYRUS SERVUS: aliquō abeam atque ēdormīscam hoc villī: sīc agam.
(787x) == Micio Demea ==
(787)  MICIO SENEX: Parāta ā nōbīs sunt, ita ut dīxī, Sostratā:
(788)  MICIO SENEX: ubi vīs... quisnam ā mē pepulit tam graviter forēs?
(789)  DEMEA SENEX: ei mihi! quid faciam? quid agam? quid clāmem aut querar?
(790)  DEMEA SENEX: ‘ō caelum, ō terra, ō maria Neptūnī!’ em tibi!
(791)  MICIO SENEX: rescīvit omnem rem: id nunc clāmat: īlicet;
(792)  MICIO SENEX: parātae lītēs: succurrendumst. eccum adest
(793)  DEMEA SENEX: commūnis corruptēla nostrum līberum.
(794)  MICIO SENEX: tandem reprime īrācundiam atque ad tē redī.
(795)  DEMEA SENEX: repressī rediī, mittō maledicta omnia:
(796)  DEMEA SENEX: rem ipsam putēmus. dictum hoc inter nōs fuit
(797)  DEMEA SENEX: (ex te adeōst ortum) nē tū cūrārēs meum
(798)  DEMEA SENEX: nēve ego tuum? respondē. factumst, nōn negō.
(799)  DEMEA SENEX: cūr nunc apud tē pōtat? cūr recipis meum?
(800)  DEMEA SENEX: cūr emis amīcam, Mīciō? numquī minus
(801)  DEMEA SENEX: mihi idem jūs aequumst esse quod mēcumst tibi?
(802)  DEMEA SENEX: quandō ego tuum nōn cūrō, nē cūrā meum.
(803)  MICIO SENEX: nōn aequum dīcis. nōn? nam vetus verbum hoc quidemst,
(804)  MICIO SENEX: commūnia esse amīcōrum inter sē omnia.
(805)  DEMEA SENEX: facētē! nunc dēmum istaec nāta ōrātiōst?
(806)  MICIO SENEX: auscultā paucīs nisi molestumst, Dēmeā.
(807)  MICIO SENEX: prīncipiō, sī id tē mordet, sūmptum fīliī
(808)  MICIO SENEX: quem faciunt, quaesō hoc facitō tēcum cōgitēs:
(809)  MICIO SENEX: tū illōs duo ōlim prō rē tollēbās tuā,
(810)  MICIO SENEX: quod satis putābās tua bona ambōbus fore,
(811)  MICIO SENEX: et mē tum uxōrem crēdidistī scīlicet
(812)  MICIO SENEX: ductūrum. eandem illam ratiōnem antīquam obtinē:
(813)  MICIO SENEX: cōnservā quaere parce, fac quam plūrimum
(814)  MICIO SENEX: illīs relinquās, glōriam tū istam obtinē.
(815)  MICIO SENEX: mea, quae praeter spem ēvēnēre, ūtantur sine.
(816)  MICIO SENEX: dē summā nīl dēcēdet: quod hinc accesserit
(817)  MICIO SENEX: id dē lucrō putātō esse omne. haec sī volēs
(818)  MICIO SENEX: in animō vērē cōgitāre, Dēmeā,
(819)  MICIO SENEX: et mihi et tibi et illīs dēmpseris molestiam.
(820)  DEMEA SENEX: mittō rem: cōnsuētūdinem ambōrum... manē:
(821)  MICIO SENEX: sciō; istūc ībam. multa in homine, Dēmeā,
(822)  MICIO SENEX: signa īnsunt ex quibus conjectūra facile fit,
(823)  MICIO SENEX: duo cum idem faciunt saepe, ut possīs dīcere
(824)  MICIO SENEX: ‘hoc licet impūne facere huic, illī nōn licet’,
(825)  MICIO SENEX: nōn quō dissimilis rēs sit sed quō is quī facit.
(826)  MICIO SENEX: quae ergo in illīs videō, ut cōnfīdam fore
(827)  MICIO SENEX: ita ut volumus? videō sapere intellegere, in locō
(828)  MICIO SENEX: verērī, inter sē amāre: scīre est līberum
(829)  MICIO SENEX: ingenium atque animum: quōvīs illōs tū diē
(830)  MICIO SENEX: reddūcās. at enim metuās nē ab rē sint tamen
(831)  MICIO SENEX: omissiōrēs paulō. ō noster Dēmeā,
(832)  MICIO SENEX: ad omnia alia aetāte sapimus rēctius;
(833)  MICIO SENEX: sōlum ūnum hoc vitium affert senectūs hominibus:
(834)  MICIO SENEX: attentiōrēs sumus ad rem omnēs quam sat est:
(835)  MICIO SENEX: quod illōs sat aetās acuet. nē nimium modo
(836)  DEMEA SENEX: bonae tuae istae nōs ratiōnēs, Mīciō,
(837)  DEMEA SENEX: et tuus iste animus aequus subvortat. tacē:
(838)  MICIO SENEX: nōn fīet. mitte jam istaec; dā tē hodiē mihi:
(839)  MICIO SENEX: exporge frontem. scīlicēt ita tempus fert:
(840)  DEMEA SENEX: faciendumst. cēterum ego rūs crās cum fīliō
(841)  DEMEA SENEX: cum prīmō lūcī ībō hinc. dē nocte cēnseō:
(842)  MICIO SENEX: hodiē modo hilarum tē face. et istam psaltriam
(843)  DEMEA SENEX: ūnā illūc mēcum hinc abstraham. pugnāveris:
(844)  MICIO SENEX: eō pactō prōrsum illī alligārīs fīlium.
(845)  MICIO SENEX: modo facitō ut illam servēs. ego istūc vīderō,
(846)  DEMEA SENEX: atque ibi favīllae plēna, fūmī ac pollinis
(847)  DEMEA SENEX: coquendō sit faxō et molendō; praeter haec
(848)  DEMEA SENEX: merīdiē ipsō faciam ut stipulam colligat:
(849)  DEMEA SENEX: tam excoctam reddam atque ātram quam carbōst. placet:
(850)  MICIO SENEX: nunc mihi vidēre sapere. atque equidem fīlium
(851)  MICIO SENEX: tum, etiam sī nōlit, cōgam ut cum illā ūnā cubet.
(852)  DEMEA SENEX: dērīdēs? fortūnātu's quī istō animō siēs.
(853)  DEMEA SENEX: ego sentiō... āh pergisne? jam jam dēsinō.
(854)  MICIO SENEX: ī ergō intrō, et cui reīst eī reī hunc sūmāmus diem.
(855x) == Demea ==
(855)  DEMEA SENEX: Numquam ita quisquam bene subductā ratiōne ad vītam fuit
(856)  DEMEA SENEX: quīn rēs aetās ūsus semper aliquid apportet novī,
(857)  DEMEA SENEX: aliquid moneat: ut illa quae tē scisse crēdās nesciās,
(858)  DEMEA SENEX: et quae tibi putārīs prīma, in experiendō ut repudiēs.
(859)  DEMEA SENEX: quod nunc mī ēvēnit; nam ego vītam dūram quam vīxī usque adhūc
(860)  DEMEA SENEX: prope jam excursō spatiō omittō. id quam ob rem? rē ipsā repperī
(861)  DEMEA SENEX: facilitāte nīl esse hominī melius neque clēmentiā.
(862)  DEMEA SENEX: id esse vērum ex mē atque ex frātre cuivīs facilest nōscere.
(863)  DEMEA SENEX: ille suam semper ēgit vītam in ōtiō, in convīviīs,
(864)  DEMEA SENEX: clēmēns placidus, nūllī laedere ōs, arrīdēre omnibus;
(865)  DEMEA SENEX: sibi vīxit, sibi sūmptum fēcit: omnēs bene dīcunt, amant.
(866)  DEMEA SENEX: ego ille agrestis saevus trīstis parcus truculentus tenāx
(867)  DEMEA SENEX: dūxī uxōrem: quam ibi miseriam vīdī! nātī fīliī,
(868)  DEMEA SENEX: alia cūra. heia autem, dum studeō illīs ut quam plūrimum
(869)  DEMEA SENEX: facerem, contrīvī in quaerendō vītam atque aetātem meam:
(870)  DEMEA SENEX: nunc exāctā aetāte hoc frūctī prō labōre ab eīs ferō,
(871)  DEMEA SENEX: odium; ille alter sine labōre patria potitur commoda.
(872)  DEMEA SENEX: illum amant, mē fugitant; illī crēdunt cōnsilia omnia,
(873)  DEMEA SENEX: illum dīligunt, apud illum sunt ambō, ego dēsertus sum;
(874)  DEMEA SENEX: illum ut vīvat optant, meam autem mortem exspectant scīlicet.
(875)  DEMEA SENEX: ita eōs meō labōre ēductōs maximō hic fēcit suōs
(876)  DEMEA SENEX: paulō sūmptū: miseriam omnem ego capiō, hic potitur gaudia.
(877)  DEMEA SENEX: age age, nūnciam experiāmur contrā ecquid ego possiem
(878)  DEMEA SENEX: blandē dīcere aut benignē facere, quandō hoc prōvocat.
(879)  DEMEA SENEX: ego quoque ā meīs mē amārī et magnī pendī postulō:
(880)  DEMEA SENEX: sī id fit dandō atque obsequendō, nōn posteriōrīs feram.
(881)  DEMEA SENEX: dēerit: id meā minimē rēfert quī sum nātū maximus.
(882x) == Syrus Demea ==
(882)  SYRUS SERVUS: Heus Dēmeā, ōrat frāter nē abeās longius.
(883)  DEMEA SENEX: quis homō? ō Syre noster, salvē: quid fit? quid agitur?
(884)  SYRUS SERVUS: rēctē. optimēst. (jam nunc haec tria prīmum addidī
(885)  DEMEA SENEX: praeter nātūram: ‘ō noster, quid fit? quid agitur?’)
(886)  DEMEA SENEX: servum haud illīberālem praebēs tē et tibi
(887)  DEMEA SENEX: libēns bene faxim. grātiam habeō. atquī, Syre,
(888)  DEMEA SENEX: hoc vērumst et ipsā rē experiere propediem.
(889x) == Geta Demea Syrus ==
(889)  GETA SERVOS: Era, ego hūc ad hōs prōvīsō quam mox virginem
(890)  GETA SERVOS: accersant. sed eccum Dēmeam. salvus siēs.
(891)  DEMEA SENEX: ō quī vocāre? Geta. Geta, hominem maximī
(892)  DEMEA SENEX: pretī tē esse hodiē jūdicāvī animō meō.
(893)  DEMEA SENEX: nam is mihi profectōst servus spectātus satis
(894)  DEMEA SENEX: cui dominus cūraest, ita utī tibi sēnsī, Geta,
(895)  DEMEA SENEX: et tibi ob eam rem, sīquid ūsus vēnerit,
(896)  DEMEA SENEX: libēns bene faxim. (meditor esse affābilis,
(897)  DEMEA SENEX: et bene prōcēdit.) bonus ēs cum haec exīstimās.
(898)  DEMEA SENEX: paulātim plēbem prīmulum faciō meam.
(899x) == Aeschinus Demea Syrus Geta ==
(899)  AESCHINUS ADULESCENS: Occīdunt mequidem dum nimis sānctās nūptiās
(900)  AESCHINUS ADULESCENS: student facere: in apparandō cōnsūmunt diem.
(901)  DEMEA SENEX: quid agitur, Aeschine? ehem, pater mī, tū hīc erās?
(902)  DEMEA SENEX: tuus hercle vērō et animō et nātūrā pater,
(903)  DEMEA SENEX: quī te amat plūs quam hōsce oculōs. sed cūr nōn domum
(904)  DEMEA SENEX: uxōrem accersīs? cupiō; vērum hoc mihi moraest,
(905)  AESCHINUS ADULESCENS: tībīcina et hymenaeum quī cantent. eho
(906)  DEMEA SENEX: vīn tū huic senī auscultāre? quid? missa haec face,
(907)  DEMEA SENEX: hymenaeum turbās lampadas tībīcinās,
(908)  DEMEA SENEX: atque hanc in hortō māceriam jube dīruī
(909)  DEMEA SENEX: quantum potest: hāc trānsfer: ūnam fac domum;
(910)  DEMEA SENEX: trānsdūce et mātrem et familiam omnem ad nōs. placet,
(911)  AESCHINUS ADULESCENS: pater lepidissime. (eugae! jam lepidus vocor.
(912)  DEMEA SENEX: frātrī aedēs fīent perviae, turbam domum
(913)  DEMEA SENEX: addūcet, sūmptū āmittet multa: quid meā?
(914)  DEMEA SENEX: ego lepidus ineō grātiam. jube nūnciam
(915)  DEMEA SENEX: dīnumeret ille Babylō vīgintī minās.)
(916)  DEMEA SENEX: Syre, cessās īre ac facere? quid agō? dīrue.
(917)  DEMEA SENEX: tū illās abī et trānsdūce. dī tibi, Dēmeā,
(918)  GETA SERVOS: bene faciant, cum tē videō nostrae familiae
(919)  GETA SERVOS: tam ex animō factum velle. dignōs arbitror.
(920)  DEMEA SENEX: quid tu aīs? sīc opīnor. multō rēctiust
(921)  DEMEA SENEX: quam illam puerperam hāc nunc dūcī per viam
(922)  DEMEA SENEX: aegrōtam. nīl enim melius vīdī, mī pater.
(923)  DEMEA SENEX: sīc soleō. sed eccum Mīciō ēgreditur forās.
(924x) == Micio Demea Aeschinus ==
(924)  MICIO SENEX: Jubet frāter? ubi is est? tū jubēs hoc, Dēmeā?
(925)  DEMEA SENEX: ego vērō jubeō et hāc rē et aliīs omnibus
(926)  DEMEA SENEX: quam maximē ūnam facere nōs hanc familiam,
(927)  DEMEA SENEX: colere adjuvāre adjungere. ita quaesō, pater.
(928)  MICIO SENEX: haud aliter cēnseō. immō hercle ita nōbīs decet.
(929)  DEMEA SENEX: prīmum hujus uxōrīst māter. est. quid posteā?
(930)  DEMEA SENEX: proba et modesta. ita ajunt. nātū grandior.
(931)  MICIO SENEX: scio. parere jamdiū haec per annōs nōn potest;
(932)  DEMEA SENEX: nec quī eam respiciat quisquamst: sōlast. quam hic rem agit?
(933)  DEMEA SENEX: hanc tē aequumst dūcere, et tē operam ut fīat dare.
(934)  MICIO SENEX: mē dūcere autem? tē. mē? tē inquam. ineptīs. sī tū sīs homō,
(935)  DEMEA SENEX: hic faciat. mī pater! quid tū autem huic, asine, auscultās? nīl agis:
(936)  DEMEA SENEX: fierī aliter nōn potest. dēlīrās. sine tē exōrem. mī pater.
(937)  MICIO SENEX: īnsānīs: aufer. age, dā veniam fīliō. satin sānus ēs?
(938)  MICIO SENEX: ego novus marītus annō dēmum quīntō et sexagensimō
(939)  MICIO SENEX: fīam atque anum dēcrepitam dūcam? idne estis auctōrēs mihi?
(940)  AESCHINUS ADULESCENS: fac: prōmīsī ego illīs. prōmīstī autem? dē tē largītor, puer.
(941)  DEMEA SENEX: age, quid sīquid tē majus ōret? quasi nōn hoc sit maximum.
(942)  DEMEA SENEX: dā veniam. nē gravāre. fac, prōmitte. nōn omittitis?
(943)  AESCHINUS ADULESCENS: nōn, nisi tē exōrem. vīs est haec quidem. age prōlixe, Mīciō.
(944)  MICIO SENEX: etsī hoc mihi prāvum ineptum absurdum atque aliēnum ā vītā meā
(945)  MICIO SENEX: vidētur, sī vōs tantō opere istūc vultis, fīat. bene facis.
(946)  AESCHINUS ADULESCENS: meritō tē amō. vērum... (quid ego dīcam, hoc cum cōnfit quod volō?)
(947)  MICIO SENEX: quid nunc quod restat? Hēgiō, est hīs cognātus proximus
(948)  DEMEA SENEX: affīnis nōbīs, pauper: bene nōs aliquid facere illī decet.
(949)  MICIO SENEX: quid facere? agellīst hīc sub urbe paulum quod locitās forās:
(950)  DEMEA SENEX: huic dēmus quī fruātur. paulum id autemst? sī multumst, tamen
(951)  DEMEA SENEX: faciendumst: prō patre huic est, bonus est, noster est; rēctē datur.
(952)  DEMEA SENEX: postrēmō nōn meum illud verbum faciō quod tū, Mīciō,
(953)  DEMEA SENEX: bene et sapienter dīxtī dūdum: ‘vitium commūne omniumst
(954)  DEMEA SENEX: quod nimium ad rem in senectā attentī sumus’? hanc maculam nōs decet
(955)  DEMEA SENEX: effugere. et dictumst vēre et rē ipsā fierī oportet, mī pater.
(956)  MICIO SENEX: quid istīc? dabitur quandō quidem hic vult. gaudeō.
(957)  DEMEA SENEX: nunc tū germānu's pariter animō et corpore.
(958x) == Syrus Demea Micio Aeschinus ==
(958)  DEMEA SENEX: (suō sibi gladiō hunc jugulō.) Factumst quod jussistī, Dēmeā.
(959)  DEMEA SENEX: frūgī homō's. ergō edepol hodiē meā quidem sententiā
(960)  DEMEA SENEX: jūdicō Syrum fierī esse aequum līberum. istunc līberum?
(961)  MICIO SENEX: quodnam ob factum? multa. ō noster Dēmeā, edepol vir bonu's.
(962)  SYRUS SERVUS: ego istōs vōbīs usque ā puerīs cūrāvī ambō sēdulō:
(963)  SYRUS SERVUS: docuī monuī bene praecēpī semper quae potuī omnia.
(964)  DEMEA SENEX: rēs appāret. et quidem porrō haec, obsōnāre cum fidē,
(965)  DEMEA SENEX: scortum addūcere, apparāre dē diē convīvium:
(966)  DEMEA SENEX: nōn mediōcris hominis haec sunt officia. ō lepidum caput!
(967)  DEMEA SENEX: postrēmō hodiē in psaltriā hāc ēmundā hic adjūtor fuit,
(968)  DEMEA SENEX: hic cūrāvit: prōdesse aequumst: aliī meliōrēs erunt.
(969)  DEMEA SENEX: dēnique hic vult fierī. vīn tū hoc fierī? cupiō. sī quidem hoc
(970)  MICIO SENEX: tū vīs: Syre, eho accēde hūc ad mē: līber estō. bene facis.
(971)  SYRUS SERVUS: omnibus grātiam habeō et seorsum tibi praetereā, Dēmeā.
(972)  DEMEA SENEX: gaudeō. et ego. crēdō. utinam hoc perpetuum fīat gaudium,
(973)  SYRUS SERVUS: Phrygiam ut uxōrem meam ūnā mēcum videam līberam!
(974)  DEMEA SENEX: optimam quidem mulierem. et quidem tuō nepōtī hujus fīliō
(975)  SYRUS SERVUS: hodiē prīma mammam dedit haec. hercle vērō sēriō,
(976)  DEMEA SENEX: siquidem prīma dedit, haud dubiumst quīn ēmittī aequum siet.
(977)  MICIO SENEX: ob eam rem? ob eam. postrēmō ā mē argentum quantīst sūmitō.
(978)  SYRUS SERVUS: dī tibi, Dēmeā, omnēs semper omnia optāta offerant!
(979)  MICIO SENEX: Syre, prōcessistī hodiē pulchrē. siquidem porrō, Mīciō,
(980)  DEMEA SENEX: tū tuum officium faciēs atque huic aliquid paulum prae manū
(981)  DEMEA SENEX: dederis, unde ūtātur, reddet tibi cito. istōc vīlius.
(982)  DEMEA SENEX: frūgī homōst. reddam hercle; dā modo. age, pater! post cōnsulam.
(983)  DEMEA SENEX: faciet. ō vir optime! ō pater mī fēstīvissime!
(984)  MICIO SENEX: quid istūc? quae rēs tam repente mōrēs mūtāvit tuōs?
(985)  MICIO SENEX: quod prōlibium? quae istaec subitast largitās? dīcam tibi:
(986)  DEMEA SENEX: ut id ostenderem, quod tē istī facilem et fēstīvum putant,
(987)  DEMEA SENEX: id nōn fierī ex vērā vītā neque adeō ex aequō et bonō,
(988)  DEMEA SENEX: sed ex assentandō indulgendō et largiendō, Mīciō.
(989)  DEMEA SENEX: nunc adeō sī ob eam rem vōbīs mea vīta invīsa, Aeschine, est,
(990)  DEMEA SENEX: quia nōn jūsta injūsta, prōrsus omnia omnīnō obsequor,
(991)  DEMEA SENEX: misōs faciō: effundite emite, facite quod vōbīs libet.
(992)  DEMEA SENEX: sed sī vultis potius, quae vōs propter adulēscentiam
(993)  DEMEA SENEX: minus vidētis, magis impēnsē cupitis, cōnsulitis parum,
(994)  DEMEA SENEX: haec reprehendere et corrigere mē et secundāre in locō,
(995)  DEMEA SENEX: ecce mē quī id faciam vōbīs. tibi, pater, permittimus:
(996)  AESCHINUS ADULESCENS: plūs scīs quid opus factōst. sed dē frātre quid fīet? sinō:
(997)  DEMEA SENEX: habeat: in istāc fīnem faciat. istūc rēctē. plaudite!
