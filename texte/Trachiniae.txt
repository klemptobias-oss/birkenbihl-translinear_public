==============================================================================
Unbekannt — Ohne Titel | URN: urn:cts:greekLit:tlg0011.tlg001.perseus-grc2
==============================================================================
[[DRAMATIS PERSONAE ANFANG:]]
  • Θεράπαινα  -->  Θερά:
  • Δηιάνειρα  -->  Δηιά:
  • Ὕλλος  -->  Ὕλλο:
  • Χορός  -->  Χορό:
  • Ἄγγελος  -->  Ἄγγε:
  • Λίχας  -->  Λίχα:
  • Ἡμιχόριον 1  -->  Ἡμι 1:
  • Ἡμιχόριον 2  -->  Ἡμι 2:
  • Ἡμιχόριον  -->  Ἡμιχ:
  • Τροφός  -->  Τροφ:
  • Πρέσβυς  -->  Πρέσ:
  • Ἡρακλῆς  -->  Ἡρακ:
[[DRAMATIS PERSONAE ENDE:]]

==============================================================================
    === Episode ===*==============================================================================================
[1]  Δηιάνειρα: λόγος μέν ἐστʼ ἀρχαῖος ἀνθρώπων φανείς,
[2]  Δηιάνειρα: ὡς οὐκ ἂν αἰῶνʼ ἐκμάθοις βροτῶν, πρὶν ἂν
[3]  Δηιάνειρα: θάνῃ τις, οὔτʼ εἰ χρηστὸς οὔτʼ εἴ τῳ κακός·
[4]  Δηιάνειρα: ἐγὼ δὲ τὸν ἐμόν, καὶ πρὶν εἰς Ἅιδου μολεῖν,
[5]  Δηιάνειρα: ἔξοιδʼ ἔχουσα δυστυχῆ τε καὶ βαρύν,
[6]  Δηιάνειρα: ἥτις πατρὸς μὲν ἐν δόμοισιν Οἰνέως
[7]  Δηιάνειρα: ναίουσʼ ἔτʼ ἐν Πλευρῶνι νυμφείων ὄκνον
[8]  Δηιάνειρα: ἄλγιστον ἔσχον, εἴ τις Αἰτωλὶς γυνή.
[9]  Δηιάνειρα: μνηστὴρ γὰρ ἦν μοι ποταμός, Ἀχελῷον λέγω,
[10]  Δηιάνειρα: ὅς μʼ ἐν τρισὶν μορφαῖσιν ἐξῄτει πατρός,
[11]  Δηιάνειρα: φοιτῶν ἐναργὴς ταῦρος, ἄλλοτʼ αἰόλος
[12]  Δηιάνειρα: δράκων ἑλικτός, ἄλλοτʼ ἀνδρείῳ κύτει
[13]  Δηιάνειρα: βούπρῳρος· ἐκ δὲ δασκίου γενειάδος
[14]  Δηιάνειρα: κρουνοὶ διερραίνοντο κρηναίου ποτοῦ.
[15]  Δηιάνειρα: τοιόνδʼ ἐγὼ μνηστῆρα προσδεδεγμένη
[16]  Δηιάνειρα: δύστηνος αἰεὶ κατθανεῖν ἐπηυχόμην,
[17]  Δηιάνειρα: πρὶν τῆσδε κοίτης ἐμπελασθῆναί ποτε.
[18]  Δηιάνειρα: χρόνῳ δʼ ἐν ὑστέρῳ μέν, ἀσμένῃ δέ μοι,
[19]  Δηιάνειρα: ὁ κλεινὸς ἦλθε Ζηνὸς Ἀλκμήνης τε παῖς·
[20]  Δηιάνειρα: ὃς εἰς ἀγῶνα τῷδε συμπεσὼν μάχης
[21]  Δηιάνειρα: ἐκλύεταί με· καὶ τρόπον μὲν ἂν πόνων
[22]  Δηιάνειρα: οὐκ ἂν διείποιμʼ· οὐ γὰρ οἶδʼ· ἀλλʼ ὅστις ἦν
[23]  Δηιάνειρα: θακῶν ἀταρβὴς τῆς θέας, ὅδʼ ἂν λέγοι·
[24]  Δηιάνειρα: ἐγὼ γὰρ ἥμην ἐκπεπληγμένη φόβῳ
[25]  Δηιάνειρα: μή μοι τὸ κάλλος ἄλγος ἐξεύροι ποτέ.
[26]  Δηιάνειρα: τέλος δʼ ἔθηκε Ζεὺς ἀγώνιος καλῶς,
[27]  Δηιάνειρα: εἰ δὴ καλῶς. λέχος γὰρ Ἡρακλεῖ κριτὸν
[28]  Δηιάνειρα: ξυστᾶσʼ ἀεί τινʼ ἐκ φόβου φόβον τρέφω,
[29]  Δηιάνειρα: κείνου προκηραίνουσα· νὺξ γὰρ εἰσάγει
[30]  Δηιάνειρα: καὶ νὺξ ἀπωθεῖ διαδεδεγμένη πόνον.
[31]  Δηιάνειρα: κἀφύσαμεν δὴ παῖδας, οὓς κεῖνός ποτε,
[32]  Δηιάνειρα: γῄτης ὅπως ἄρουραν ἔκτοπον λαβών,
[33]  Δηιάνειρα: σπείρων μόνον προσεῖδε κἀξαμῶν ἅπαξ.
[34]  Δηιάνειρα: τοιοῦτος αἰὼν εἰς δόμους τε κἀκ δόμων
[35]  Δηιάνειρα: αἰεὶ τὸν ἄνδρʼ ἔπεμπε λατρεύοντά τῳ.
[36]  Δηιάνειρα: νῦν δʼ ἡνίκʼ ἄθλων τῶνδʼ ὑπερτελὴς ἔφυ,
[37]  Δηιάνειρα: ἐνταῦθα δὴ μάλιστα ταρβήσασʼ ἔχω.
[38]  Δηιάνειρα: ἐξ οὗ γὰρ ἔκτα κεῖνος Ἰφίτου βίαν,
[39]  Δηιάνειρα: ἡμεῖς μὲν ἐν Τραχῖνι τῇδʼ ἀνάστατοι
[40]  Δηιάνειρα: ξένῳ παρʼ ἀνδρὶ ναίομεν, κεῖνος δʼ ὅπου
[41]  Δηιάνειρα: βέβηκεν οὐδεὶς οἶδε· πλὴν ἐμοὶ πικρὰς
[42]  Δηιάνειρα: ὠδῖνας αὐτοῦ προσβαλὼν ἀποίχεται.
[43]  Δηιάνειρα: σχεδὸν δʼ ἐπίσταμαί τι πῆμʼ ἔχοντά νιν·
[44]  Δηιάνειρα: χρόνον γὰρ οὐχὶ βαιόν, ἀλλʼ ἤδη δέκα
[45]  Δηιάνειρα: μῆνας πρὸς ἄλλοις πέντʼ ἀκήρυκτος μένει.
[46]  Δηιάνειρα: κἀστίν τι δεινὸν πῆμα· τοιαύτην ἐμοὶ
[47]  Δηιάνειρα: δέλτον λιπὼν ἔστειχε, τὴν ἐγὼ θαμὰ
[48]  Δηιάνειρα: θεοῖς ἀρῶμαι πημονῆς ἄτερ λαβεῖν.
[49]  Θεράπαινα: δέσποινα Δῃάνειρα, πολλὰ μέν σʼ ἐγὼ
[50]  Θεράπαινα: κατεῖδον ἤδη πανδάκρυτʼ ὀδύρματα
[51]  Θεράπαινα: τὴν Ἡράκλειον ἔξοδον γοωμένην·
[52]  Θεράπαινα: νῦν δʼ, εἰ δίκαιον τοὺς ἐλευθέρους φρενοῦν
[53]  Θεράπαινα: γνώμαισι δούλαις, κἀμὲ χρὴ φράσαι τὸ σόν·
[54]  Θεράπαινα: πῶς παισὶ μὲν τοσοῖσδε πληθύεις, ἀτὰρ
[55]  Θεράπαινα: ἀνδρὸς κατὰ ζήτησιν οὐ πέμπεις τινά,
[56]  Θεράπαινα: μάλιστα δʼ ὅνπερ εἰκὸς Ὕλλον, εἰ πατρὸς
[57]  Θεράπαινα: νέμοι τινʼ ὤραν τοῦ καλῶς πράσσειν δοκεῖν;
[58]  Θεράπαινα: ἐγγὺς δʼ ὅδʼ αὐτὸς ἀρτίπους θρῴσκει δόμους,
[59]  Θεράπαινα: ὥστʼ εἴ τί σοι πρὸς καιρὸν ἐννέπειν δοκῶ,
[60]  Θεράπαινα: πάρεστι χρῆσθαι τἀνδρὶ τοῖς τʼ ἐμοῖς λόγοις.
[61]  Δηιάνειρα: ὦ τέκνον, ὦ παῖ, κἀξ ἀγεννήτων ἄρα
[62]  Δηιάνειρα: μῦθοι καλῶς πίπτουσιν· ἥδε γὰρ γυνὴ
[63]  Δηιάνειρα: δούλη μέν, εἴρηκεν δʼ ἐλεύθερον λόγον.
[64]  Ὕλλος: ποῖον; δίδαξον, μῆτερ, εἰ διδακτά μοι.
[65]  Δηιάνειρα: σὲ πατρὸς οὕτω δαρὸν ἐξενωμένου
[66]  Δηιάνειρα: τὸ μὴ πυθέσθαι ποῦ ʼστιν, αἰσχύνην φέρειν.
[67]  Ὕλλος: ἀλλʼ οἶδα, μύθοις εἴ τι πιστεύειν χρεών.
[68]  Δηιάνειρα: καὶ ποῦ κλύεις νιν, τέκνον, ἱδρῦσθαι χθονός;
[69]  Ὕλλος: τὸν μὲν παρελθόντʼ ἄροτον ἐν μήκει χρόνου
[70]  Ὕλλος: Λυδῇ γυναικί φασί νιν λάτριν πονεῖν.
[71]  Δηιάνειρα: πᾶν τοίνυν, εἰ καὶ τοῦτʼ ἔτλη, κλύοι τις ἄν.
[72]  Ὕλλος: ἀλλʼ ἐξαφεῖται τοῦδέ γʼ, ὡς ἐγὼ κλύω.
[73]  Δηιάνειρα: ποῦ δῆτα νῦν ζῶν ἢ θανὼν ἀγγέλλεται;
[74]  Ὕλλος: Εὐβοΐδα χώραν φασίν, Εὐρύτου πόλιν,
[75]  Ὕλλος: ἐπιστρατεύειν αὐτὸν ἢ μέλλειν ἔτι.
[76]  Δηιάνειρα: ἆρʼ οἶσθα δῆτʼ, ὦ τέκνον, ὡς ἔλειπέ μοι
[77]  Δηιάνειρα: μαντεῖα πιστὰ τῆσδε τῆς χώρας πέρι;
[78]  Ὕλλος: τὰ ποῖα, μῆτερ; τὸν λόγον γὰρ ἀγνοῶ.
[79]  Δηιάνειρα: ὡς ἢ τελευτὴν τοῦ βίου μέλλει τελεῖν
[80]  Δηιάνειρα: ἢ τοῦτον ἄρας ἆθλον εἰς τό γʼ ὕστερον
[81]  Δηιάνειρα: τὸν λοιπὸν ἤδη βίοτον εὐαίωνʼ ἔχειν.
[82]  Δηιάνειρα: ἐν οὖν ῥοπῇ, τοιᾷδε κειμένῳ, τέκνον,
[83]  Δηιάνειρα: οὐκ εἶ ξυνέρξων, ἡνίκʼ ἢ σεσώσμεθα
[84]  Δηιάνειρα: ἢ πίπτομεν σοῦ πατρὸς ἐξολωλότος
[85]  Δηιάνειρα: κείνου βίον σώσαντος, ἢ οἰχόμεσθʼ ἅμα;
[86]  Ὕλλος: ἀλλʼ εἶμι, μῆτερ· εἰ δὲ θεσφάτων ἐγὼ
[87]  Ὕλλος: βάξιν κατῄδη τῶνδε, κἂν πάλαι παρῆ·
[88]  Ὕλλος: νῦν δʼ ὁ ξυνήθης πότμος οὐκ εἴα πατρὸς
[89]  Ὕλλος: ἡμᾶς προταρβεῖν οὐδὲ δειμαίνειν ἄγαν.
[90]  Ὕλλος: νῦν δʼ ὡς ξυνίημʼ, οὐδὲν ἐλλείψω τὸ μὴ οὐ
[91]  Ὕλλος: πᾶσαν πυθέσθαι τῶνδʼ ἀλήθειαν πέρι.
[92]  Δηιάνειρα: χώρει νυν, ὦ παῖ· καὶ γὰρ ὑστέρῳ τό γʼ εὖ
[93]  Δηιάνειρα: πράσσειν, ἐπεὶ πύθοιτο, κέρδος ἐμπολᾷ.
    === Chor ===*=================================================================================================
      === Strophe 1 ===*========================================================================
[94]  Χορός: ὃν αἰόλα νὺξ ἐναριζομένα
[95]  Χορός: τίκτει κατευνάζει τε, φλογιζόμενον
[96]  Χορός: Ἅλιον Ἅλιον αἰτῶ
[97]  Χορός: τοῦτο καρῦξαι, τὸν Ἀλκμήνας πόθι μοι πόθι παῖς
[98]  Χορός: ναίει ποτʼ, ὦ λαμπρᾷ στεροπᾷ φλεγέθων,
[100]  Χορός: ἢ ποντίας αὐλῶνος ἢ δισσαῖσιν ἀπείροις κλιθείς,
[101]  Χορός: εἴπʼ, ὦ κρατιστεύων κατʼ ὄμμα.
      === Antistrophe 1 ===*====================================================================
[103]  Χορός: ποθουμένᾳ γὰρ φρενὶ πυνθάνομαι
[104]  Χορός: τὰν ἀμφινεικῆ Δηιάνειραν ἀεί,
[105]  Χορός: οἷά τινʼ ἄθλιον ὄρνιν,
[106]  Χορός: οὔποτʼ εὐνάζειν ἀδακρύτων βλεφάρων πόθον, ἀλλʼ
[107]  Χορός: εὔμναστον ἀνδρὸς δεῖμα τρέφουσαν ὁδοῦ
[110]  Χορός: ἐνθυμίοις εὐναῖς ἀνανδρώτοισι τρύχεσθαι, κακὰν
[111]  Χορός: δύστανον ἐλπίζουσαν αἶσαν.
      === Strophe 2 ===*========================================================================
[112]  Χορός: πολλὰ γὰρ ὥστʼ ἀκάμαντος ἢ νότου ἢ βορέα τις
[113]  Χορός: κύματʼ ἂν εὐρέϊ πόντῳ βάντʼ ἐπιόντα τʼ ἴδοι,
[114]  Χορός: οὕτῶ δὲ τὸν Καδμογενῆ στρέφει, τὸ δʼ αὔξει,
[115]  Χορός: βιότου πολύπονον ὥσπερ πέλαγος
[120]  Χορός: Κρήσιον. ἀλλά τις θεῶν αἰὲν ἀναμπλάκητον Ἅιδα
[121]  Χορός: σφε δόμων ἐρύκει.
      === Antistrophe 2 ===*====================================================================
[122]  Χορός: ὧν ἐπιμεμφομένα σʼ αἰδοῖα μέν, ἀντία δʼ οἴσω.
[125]  Χορός: φαμὶ γὰρ οὐκ ἀποτρύειν ἐλπίδα τὰν ἀγαθὰν
[126]  Χορός: χρῆναί σʼ· ἀνάλγητα γὰρ οὐδʼ ὁ πάντα κραίνων βασιλεὺς ἐπέβαλε θνατοῖς Κρονίδας·
[127]  Χορός: ἀλλʼ ἐπὶ πῆμα καὶ χαρὰ πᾶσι κυκλοῦσιν, οἷον
[130]  Χορός: ἄρκτου στροφάδες κέλευθοι.
[131]  Χορός: μένει γὰρ οὔτʼ αἰόλα
      === Epode ===*============================================================================
[132]  Χορός: νὺξ βροτοῖσιν οὔτε κῆρες
[133]  Χορός: οὔτε πλοῦτος, ἀλλʼ ἄφαρ
[134]  Χορός: βέβακε, τῷ δʼ ἐπέρχεται
[135]  Χορός: χαίρειν τε καὶ στέρεσθαι.
[136]  Χορός: ἃ καὶ σὲ τὰν ἄνασσαν ἐλπίσιν λέγω
[137]  Χορός: τάδʼ αἰὲν ἴσχειν· ἐπεὶ τίς ὧδε
[140]  Χορός: τέκνοισι Ζῆνʼ ἄβουλον εἶδεν;
    === Episode ===*==============================================================================================
[141]  Δηιάνειρα: πεπυσμένη μέν, ὡς ἀπεικάσαι, πάρει
[142]  Δηιάνειρα: πάθημα τοὐμόν· ὡς δʼ ἐγὼ θυμοφθορῶ,
[143]  Δηιάνειρα: μήτʼ ἐκμάθοις παθοῦσα νῦν τʼ ἄπειρος εἶ.
[144]  Δηιάνειρα: τὸ γὰρ νεάζον ἐν τοιοῖσδε βόσκεται
[145]  Δηιάνειρα: χώροισιν αὑτοῦ, καί νιν οὐ θάλπος θεοῦ
[146]  Δηιάνειρα: οὐδʼ ὄμβρος οὐδὲ πνευμάτων οὐδὲν κλονεῖ,
[147]  Δηιάνειρα: ἀλλʼ ἡδοναῖς ἄμοχθον ἐξαίρει βίον
[148]  Δηιάνειρα: ἐς τοῦθʼ ἕως τις ἀντὶ παρθένου γυνὴ
[149]  Δηιάνειρα: κληθῇ λάβῃ τʼ ἐν νυκτὶ φροντίδων μέρος,
[150]  Δηιάνειρα: ἤτοι πρὸς ἀνδρὸς ἢ τέκνων φοβουμένη.
[151]  Δηιάνειρα: τότʼ ἄν τις εἰσίδοιτο, τὴν αὑτοῦ σκοπῶν
[152]  Δηιάνειρα: πρᾶξιν, κακοῖσιν οἷς ἐγὼ βαρύνομαι.
[153]  Δηιάνειρα: πάθη μὲν οὖν δὴ πόλλʼ ἔγωγʼ ἐκλαυσάμην·
[154]  Δηιάνειρα: ἓν δʼ, οἷον οὔπω πρόσθεν, αὐτίκʼ ἐξερῶ.
[155]  Δηιάνειρα: ὁδὸν γὰρ ἦμος τὴν τελευταίαν ἄναξ
[156]  Δηιάνειρα: ὡρμᾶτʼ ἀπʼ οἴκων Ἡρακλῆς, τότʼ ἐν δόμοις
[157]  Δηιάνειρα: λείπει παλαιὰν δέλτον ἐγγεγραμμένην
[158]  Δηιάνειρα: ξυνθήμαθʼ, ἁμοὶ πρόσθεν οὐκ ἔτλη ποτέ,
[159]  Δηιάνειρα: πολλοὺς ἀγῶνας ἐξιών, οὔπω φράσαι,
[160]  Δηιάνειρα: ἀλλʼ ὥς τι δράσων εἷρπε κοὐ θανούμενος.
[161]  Δηιάνειρα: νῦν δʼ ὡς ἔτʼ οὐκ ὢν εἶπε μὲν λέχους ὅ τι
[162]  Δηιάνειρα: χρείη μʼ ἑλέσθαι κτῆσιν εἶπε δʼ ἣν τέκνοις
[163]  Δηιάνειρα: μοῖραν πατρῴας γῆς διαιρετὸν νέμοι,
[164]  Δηιάνειρα: χρόνον προτάξας ὡς τρίμηνον ἡνίκα
[165]  Δηιάνειρα: χώρας ἀπείη κἀνιαύσιον βεβώς,
[166]  Δηιάνειρα: τότʼ ἢ θανεῖν χρείη σφε τῷδε τῷ χρόνῳ
[167]  Δηιάνειρα: ἢ τοῦθʼ ὑπεκδραμόντα τοῦ χρόνου τέλος
[168]  Δηιάνειρα: τὸ λοιπὸν ἤδη ζῆν ἀλυπήτῳ βίῳ.
[169]  Δηιάνειρα: τοιαῦτʼ ἔφραζε πρὸς θεῶν εἱμαρμένα
[170]  Δηιάνειρα: τῶν Ἡρακλείων ἐκτελευτᾶσθαι πόνων,
[171]  Δηιάνειρα: ὡς τὴν παλαιὰν φηγὸν αὐδῆσαί ποτε
[172]  Δηιάνειρα: Δωδῶνι δισσῶν ἐκ Πελειάδων ἔφη.
[173]  Δηιάνειρα: καὶ τῶνδε ναμέρτεια συμβαίνει χρόνου
[174]  Δηιάνειρα: τοῦ νῦν παρόντος, ὡς τελεσθῆναι χρεών·
[175]  Δηιάνειρα: ὥσθʼ ἡδέως εὕδουσαν ἐκπηδᾶν ἐμὲ
[176]  Δηιάνειρα: φόβῳ, φίλαι, ταρβοῦσαν, εἴ με χρὴ μένειν
[177]  Δηιάνειρα: πάντων ἀρίστου φωτὸς ἐστερημένην.
[178]  Χορός: εὐφημίαν νῦν ἴσχʼ· ἐπεὶ καταστεφῆ
[179]  Χορός: στείχονθʼ ὁρῶ τινʼ ἄνδρα πρὸς χαρὰν λόγων.
[180]  Ἄγγελος: δέσποινα Δῃάνειρα, πρῶτος ἀγγέλων
[181]  Ἄγγελος: ὄκνου σε λύσω· τὸν γὰρ Ἀλκμήνης τόκον
[182]  Ἄγγελος: καὶ ζῶντʼ ἐπίστω καὶ κρατοῦντα κἀκ μάχης
[183]  Ἄγγελος: ἄγοντʼ ἀπαρχὰς θεοῖσι τοῖς ἐγχωρίοις.
[184]  Δηιάνειρα: τίνʼ εἶπας, ὦ γεραιέ, τόνδε μοι λόγον;
[185]  Ἄγγελος: τάχʼ ἐς δόμους σοὺς τὸν πολύζηλον πόσιν
[186]  Ἄγγελος: ἥξειν φανέντα σὺν κράτει νικηφόρῳ.
[187]  Δηιάνειρα: καὶ τοῦ τόδʼ ἀστῶν ἢ ξένων μαθὼν λέγεις;
[188]  Ἄγγελος: ἐν βουθερεῖ λειμῶνι πρὸς πολλοὺς θροεῖ
[189]  Ἄγγελος: Λίχας ὁ κῆρυξ ταῦτα· τοῦδʼ ἐγὼ κλύων
[190]  Ἄγγελος: ἀπῇξʼ, ὅπως τοι πρῶτος ἀγγείλας τάδε
[191]  Ἄγγελος: πρὸς σοῦ τι κερδάναιμι καὶ κτῴμην χάριν.
[192]  Δηιάνειρα: αὐτὸς δὲ πῶς ἄπεστιν, εἴπερ εὐτυχεῖ;
[193]  Ἄγγελος: οὐκ εὐμαρείᾳ χρώμενος πολλῇ, γύναι.
[194]  Ἄγγελος: κύκλῳ γὰρ αὐτὸν Μηλιεὺς ἅπας λεὼς
[195]  Ἄγγελος: κρίνει παραστάς, οὐδʼ ἔχει βῆναι πρόσω·
[196]  Ἄγγελος: τὸ γὰρ ποθοῦν ἕκαστος ἐκμαθεῖν θέλων
[197]  Ἄγγελος: οὐκ ἂν μεθεῖτο, πρὶν καθʼ ἡδονὴν κλύειν.
[198]  Ἄγγελος: οὕτως ἐκεῖνος οὐχ ἑκών, ἑκοῦσι δὲ
[199]  Ἄγγελος: ξύνεστιν· ὄψει δʼ αὐτὸν αὐτίκʼ ἐμφανῆ.
[200]  Δηιάνειρα: ὦ Ζεῦ, τὸν Οἴτης ἄτομον ὃς λειμῶνʼ ἔχεις,
[201]  Δηιάνειρα: ἔδωκας ἡμῖν ἀλλὰ σὺν χρόνῳ χαράν.
[202]  Δηιάνειρα: φωνήσατʼ, ὦ γυναῖκες, αἵ τʼ εἴσω στέγης
[203]  Δηιάνειρα: αἵ τʼ ἐκτὸς αὐλῆς, ὡς ἄελπτον ὄμμʼ ἐμοὶ
[204]  Δηιάνειρα: φήμης ἀνασχὸν τῆσδε νῦν καρπούμεθα.
    === Chor ===*=================================================================================================
[205]  Χορός: ἀνολολυξάτω δόμοις ἐφεστίοις
[206]  Χορός: ἀλαλαγαῖς ἁ μελλόνυμφος, ἐν δὲ
[207]  Χορός: κοινὸς ἀρσένων ἴτω
[208]  Χορός: κλαγγὰ τὸν εὐφαρέτραν
[209]  Χορός: Ἀπόλλω προστάταν· ὁμοῦ δὲ
[210]  Χορός: παιᾶνα παιᾶνʼ ἀνάγετʼ, ὦ παρθένοι,
[211]  Χορός: βοᾶτε τὰν ὁμόσπορον
[212]  Χορός: Ἄρτεμιν Ὀρτυγίαν
[213]  Χορός: ἐλαφαβόλον ἀμφίπυρον,
[214]  Χορός: γείτονάς τε Νύμφας.
[215]  Χορός: ἀείρομαι οὐδʼ ἀπώσομαι
[216]  Χορός: τὸν αὐλόν, ὦ τύραννε τᾶς ἐμᾶς φρενός.
[217]  Χορός: ἰδού μʼ ἀναταράσσει,
[218]  Χορός: εὐοῖ μʼ,
[219]  Χορός: ὁ κισσὸς ἄρτι βακχίαν
[220]  Χορός: ὑποστρέφων ἅμιλλαν. ἰὼ ἰὼ Παιάν.
[221]  Χορός: ἴδʼ, ὦ φίλα γύναι,
[222]  Χορός: τάδʼ ἀντίπρῳρα δή σοι
[223]  Χορός: βλέπειν πάρεστʼ ἐναργῆ.
[225]  Δηιάνειρα: ὁρῶ, φίλαι γυναῖκες, οὐδέ μʼ ὄμματος
[226]  Δηιάνειρα: φρουρὰν παρῆλθε, τόνδε μὴ λεύσσειν στόλον·
[227]  Δηιάνειρα: χαίρειν δὲ τὸν κήρυκα προυννέπω, χρόνῳ
[228]  Δηιάνειρα: πολλῷ φανέντα, χαρτὸν εἴ τι καὶ φέρεις.
[229]  Λίχας: ἀλλʼ εὖ μὲν ἵγμεθʼ, εὖ δὲ προσφωνούμεθα,
[230]  Λίχας: γύναι, κατʼ ἔργου κτῆσιν· ἄνδρα γὰρ καλῶς
[231]  Λίχας: πράσσοντʼ ἀνάγκη χρηστὰ κερδαίνειν ἔπη.
[232]  Δηιάνειρα: ὦ φίλτατʼ ἀνδρῶν, πρῶθʼ ἃ πρῶτα βούλομαι
[233]  Δηιάνειρα: δίδαξον, εἰ ζῶνθʼ Ἡρακλῆ προσδέξομαι.
[234]  Λίχας: ἔγωγέ τοι σφʼ ἔλειπον ἰσχύοντά τε
[235]  Λίχας: καὶ ζῶντα καὶ θάλλοντα κοὐ νόσῳ βαρύν.
[236]  Δηιάνειρα: ποῦ γῆς; πατρῴας εἴτε βαρβάρου; λέγε.
[237]  Λίχας: ἀκτή τις ἔστʼ Εὐβοιίς, ἔνθʼ ὁρίζεται
[238]  Λίχας: βωμοὺς τέλη τʼ ἔγκαρπα Κηναίῳ Διί.
[239]  Δηιάνειρα: εὐκταῖα φαίνων ἢ ἀπὸ μαντείας τινός;
[240]  Λίχας: εὐχαῖς ὅθʼ ᾕρει τῶνδʼ ἀνάστατον δορὶ
[241]  Λίχας: χώραν γυναικῶν ὧν ὁρᾷς ἐν ὄμμασιν.
[242]  Δηιάνειρα: αὗται δέ, πρὸς θεῶν, τοῦ ποτʼ εἰσὶ καὶ τίνες;
[243]  Δηιάνειρα: οἰκτραὶ γάρ, εἰ μὴ ξυμφοραὶ κλέπτουσί με.
[244]  Λίχας: ταύτας ἐκεῖνος Εὐρύτου πέρσας πόλιν
[245]  Λίχας: ἐξείλεθʼ αὑτῷ κτῆμα καὶ θεοῖς κριτόν.
[246]  Δηιάνειρα: ἦ κἀπὶ ταύτῃ τῇ πόλει τὸν ἄσκοπον
[247]  Δηιάνειρα: χρόνον βεβὼς ἦν ἡμερῶν ἀνήριθμον;
[248]  Λίχας: οὔκ, ἀλλὰ τὸν μὲν πλεῖστον ἐν Λυδοῖς χρόνον
[249]  Λίχας: κατείχεθʼ, ὥς φησʼ αὐτός, οὐκ ἐλεύθερος,
[250]  Λίχας: ἀλλʼ ἐμποληθείς· τοῦ λόγου δʼ οὐ χρὴ φθόνον,
[251]  Λίχας: γύναι, προσεῖναι, Ζεὺς ὅτου πράκτωρ φανῇ.
[252]  Λίχας: κεῖνος δὲ πραθεὶς Ὀμφάλῃ τῇ βαρβάρῳ
[253]  Λίχας: ἐνιαυτὸν ἐξέπλησεν, ὡς αὐτὸς λέγει.
[254]  Λίχας: χοὔτως ἐδήχθη τοῦτο τοὔνειδος λαβὼν
[255]  Λίχας: ὥσθʼ ὅρκον αὑτῷ προσβαλὼν διώμοσεν,
[256]  Λίχας: ἦ μὴν τὸν ἀγχιστῆρα τοῦδε τοῦ πάθους
[257]  Λίχας: ξὺν παιδὶ καὶ γυναικὶ δουλώσειν ἔτι.
[258]  Λίχας: κοὐχ ἡλίωσε τοὔπος, ἀλλʼ ὅθʼ ἁγνὸς ἦν,
[259]  Λίχας: στρατὸν λαβὼν ἐπακτὸν ἔρχεται πόλιν
[260]  Λίχας: τὴν Εὐρυτείαν. τόνδε γὰρ μεταίτιον
[261]  Λίχας: μόνον βροτῶν ἔφασκε τοῦδʼ εἶναι πάθους·
[262]  Λίχας: ὃς αὐτὸν ἐλθόντʼ ἐς δόμους ἐφέστιον,
[263]  Λίχας: ξένον παλαιὸν ὄντα, πολλὰ μὲν λόγοις
[264]  Λίχας: ἐπερρόθησε, πολλὰ δʼ ἀτηρᾷ φρενί,
[265]  Λίχας: λέγων χεροῖν μὲν ὡς ἄφυκτʼ ἔχων βέλη
[266]  Λίχας: τῶν ὧν τέκνων λείποιτο πρὸς τόξου κρίσιν,
[267]  Λίχας: φωνεῖ δὲ δοῦλος ἀνδρὸς ὡς ἐλευθέρου
[268]  Λίχας: ῥαίοιτο· δείπνοις δʼ ἡνίκʼ ἦν ᾠνωμένος,
[269]  Λίχας: ἔρριψεν ἐκτὸς αὐτόν. ὧν ἔχων χόλον,
[270]  Λίχας: ὡς ἵκετʼ αὖθις Ἴφιτος Τιρυνθίαν
[271]  Λίχας: πρὸς κλιτύν, ἵππους νομάδας ἐξιχνοσκοπῶν,
[272]  Λίχας: τότʼ ἄλλοσʼ αὐτὸν ὄμμα, θατέρᾳ δὲ νοῦν
[273]  Λίχας: ἔχοντʼ, ἀπʼ ἄκρας ἧκε πυργώδους πλακός.
[274]  Λίχας: ἔργου δʼ ἕκατι τοῦδε μηνίσας ἄναξ
[275]  Λίχας: ὁ τῶν ἁπάντων Ζεὺς πατὴρ Ὀλύμπιος
[276]  Λίχας: πρατόν νιν ἐξέπεμψεν οὐδʼ ἠνέσχετο,
[277]  Λίχας: ὁθούνεκʼ αὐτὸν μοῦνον ἀνθρώπων δόλῳ
[278]  Λίχας: ἔκτεινεν· εἰ γὰρ ἐμφανῶς ἠμύνατο,
[279]  Λίχας: Ζεύς τἂν συνέγνω ξὺν δίκῃ χειρουμένῳ·
[280]  Λίχας: ὕβριν γὰρ οὐ στέργουσιν οὐδὲ δαίμονες.
[281]  Λίχας: κεῖνοι δʼ ὑπερχλίοντες ἐκ γλώσσης κακῆς
[282]  Λίχας: αὐτοὶ μὲν Ἅιδου πάντες εἴσʼ οἰκήτορες,
[283]  Λίχας: πόλις δὲ δούλη· τάσδε δʼ ἅσπερ εἰσορᾷς
[284]  Λίχας: ἐξ ὀλβίων ἄζηλον εὑροῦσαι βίον
[285]  Λίχας: χωροῦσι πρὸς σέ· ταῦτα γὰρ πόσις τε σὸς
[286]  Λίχας: ἐφεῖτʼ, ἐγὼ δὲ πιστὸς ὢν κείνῳ τελῶ.
[287]  Λίχας: αὐτὸν δʼ ἐκεῖνον, εὖτʼ ἂν ἁγνὰ θύματα
[288]  Λίχας: ῥέξῃ πατρῴῳ Ζηνὶ τῆς ἁλώσεως,
[289]  Λίχας: φρόνει νιν ὡς ἥξοντα· τοῦτο γὰρ λόγου
[290]  Λίχας: πολλοῦ καλῶς λεχθέντος ἥδιστον κλύειν.
[291]  Χορός: ἄνασσα, νῦν σοι τέρψις ἐμφανὴς κυρεῖ,
[292]  Χορός: τῶν μὲν παρόντων, τὰ δὲ πεπυσμένῃ λόγῳ.
[293]  Δηιάνειρα: πῶς δʼ οὐκ ἐγὼ χαίροιμʼ ἄν, ἀνδρὸς εὐτυχῆ
[294]  Δηιάνειρα: κλύουσα πρᾶξιν τήνδε, πανδίκῳ φρενί;
[295]  Δηιάνειρα: πολλή ʼστʼ ἀνάγκη τῇδε τοῦτο συντρέχειν.
[296]  Δηιάνειρα: ὅμως δʼ ἔνεστι τοῖσιν εὖ σκοπουμένοις
[297]  Δηιάνειρα: ταρβεῖν τὸν εὖ πράσσοντα, μὴ σφαλῇ ποτε.
[298]  Δηιάνειρα: ἐμοὶ γὰρ οἶκτος δεινὸς εἰσέβη, φίλαι,
[299]  Δηιάνειρα: ταύτας ὁρώσῃ δυσπότμους ἐπὶ ξένης
[300]  Δηιάνειρα: χώρας ἀοίκους ἀπάτοράς τʼ ἀλωμένας,
[301]  Δηιάνειρα: αἳ πρὶν μὲν ἦσαν ἐξ ἐλευθέρων ἴσως
[302]  Δηιάνειρα: ἀνδρῶν, τανῦν δὲ δοῦλον ἴσχουσιν βίον.
[303]  Δηιάνειρα: ὦ Ζεῦ τροπαῖε, μή ποτʼ εἰσίδοιμί σε
[304]  Δηιάνειρα: πρὸς τοὐμὸν οὕτω σπέρμα χωρήσαντά ποι,
[305]  Δηιάνειρα: μηδʼ, εἴ τι δράσεις, τῆσδέ γε ζώσης ἔτι.
[306]  Δηιάνειρα: οὕτως ἐγὼ δέδοικα τάσδʼ ὁρωμένη.
[307]  Δηιάνειρα: ὦ δυστάλαινα, τίς ποτʼ εἶ νεανίδων;
[308]  Δηιάνειρα: ἄνανδρος ἢ τεκνοῦσσα; πρὸς μὲν γὰρ φύσιν
[309]  Δηιάνειρα: πάντων ἄπειρος τῶνδε, γενναία δέ τις.
[310]  Δηιάνειρα: Λίχα, τίνος ποτʼ ἐστὶν ἡ ξένη βροτῶν;
[311]  Δηιάνειρα: τίς ἡ τεκοῦσα, τίς δʼ ὁ φιτύσας πατήρ;
[312]  Δηιάνειρα: ἔξειπʼ· ἐπεί νιν τῶνδε πλεῖστον ᾤκτισα
[313]  Δηιάνειρα: βλέπουσʼ, ὅσῳπερ καὶ φρονεῖν οἶδεν μόνη.
[314]  Λίχας: τί δʼ οἶδʼ ἐγώ, τί δʼ ἄν με καὶ κρίνοις; ἴσως
[315]  Λίχας: γέννημα τῶν ἐκεῖθεν οὐκ ἐν ὑστάτοις.
[316]  Δηιάνειρα: μὴ τῶν τυράννων; Εὐρύτου σπορά τις ἦν;
[317]  Λίχας: οὐκ οἶδα· καὶ γὰρ οὐδʼ ἀνιστόρουν μακράν.
[318]  Δηιάνειρα: οὐδʼ ὄνομα πρός του τῶν ξυνεμπόρων ἔχεις;
[319]  Λίχας: ἥκιστα· σιγῇ τοὐμὸν ἔργον ἤνυτον.
[320]  Δηιάνειρα: εἴπʼ, ὦ τάλαινʼ, ἀλλʼ ἡμὶν ἐκ σαυτῆς, ἐπεὶ
[321]  Δηιάνειρα: καὶ ξυμφορά τοι μὴ εἰδέναι σέ γʼ ἥτις εἶ.
[322]  Λίχας: οὔ τἄρα τῷ γε πρόσθεν οὐδὲν ἐξ ἴσου
[323]  Λίχας: χρόνῳ διήσει γλῶσσαν, ἥτις οὐδαμὰ
[324]  Λίχας: προύφηνεν οὔτε μείζονʼ οὔτʼ ἐλάσσονα,
[325]  Λίχας: ἀλλʼ αἰὲν ὠδίνουσα συμφορᾶς βάρος
[326]  Λίχας: δακρυρροεῖ δύστηνος, ἐξ ὅτου πάτραν
[327]  Λίχας: διήνεμον λέλοιπεν· ἡ δέ τοι τύχη
[328]  Λίχας: κακὴ μὲν αὐτῇ γʼ, ἀλλὰ συγγνώμην ἔχει.
[329]  Δηιάνειρα: ἡ δʼ οὖν ἐάσθω, καὶ πορευέσθω στέγας
[330]  Δηιάνειρα: οὕτως ὅπως ἥδιστα, μηδὲ πρὸς κακοῖς
[331]  Δηιάνειρα: τοῖς οὖσιν ἄλλην πρός γʼ ἐμοῦ λύπην λάβῃ·
[332]  Δηιάνειρα: ἅλις γὰρ ἡ παροῦσα. πρὸς δὲ δώματα
[333]  Δηιάνειρα: χωρῶμεν ἤδη πάντες, ὡς σύ θʼ οἷ θέλεις
[334]  Δηιάνειρα: σπεύδῃς, ἐγώ τε τἄνδον ἐξαρκῆ τιθῶ.
[335]  Ἄγγελος: αὐτοῦ γε πρῶτον βαιὸν ἀμμείνασʼ, ὅπως
[336]  Ἄγγελος: μάθῃς ἄνευ τῶνδʼ, οὕστινάς τʼ ἄγεις ἔσω,
[337]  Ἄγγελος: ὧν τʼ οὐδὲν εἰσήκουσας ἐκμάθῃς ἃ δεῖ·
[338]  Ἄγγελος: τούτων ἔχω γὰρ πάντʼ ἐπιστήμην ἐγώ.
[339]  Δηιάνειρα: τί δʼ ἐστί; τοῦ με τήνδʼ ἐφίστασαι βάσιν;
[340]  Ἄγγελος: σταθεῖσʼ ἄκουσον· καὶ γὰρ οὐδὲ τὸν πάρος
[341]  Ἄγγελος: μῦθον μάτην ἤκουσας, οὐδὲ νῦν δοκῶ.
[342]  Δηιάνειρα: πότερον ἐκείνους δῆτα δεῦρʼ αὖθις πάλιν
[343]  Δηιάνειρα: καλῶμεν, ἢ ʼμοὶ ταῖσδέ τʼ ἐξειπεῖν θέλεις;
[344]  Ἄγγελος: σοὶ ταῖσδέ τʼ οὐδὲν εἴργεται, τούτους δʼ ἔα.
[345]  Δηιάνειρα: καὶ δὴ βεβᾶσι, χὠ λόγος σημαινέτω.
[346]  Ἄγγελος: ἁνὴρ ὅδʼ οὐδὲν ὧν ἔλεξεν ἀρτίως
[347]  Ἄγγελος: φωνεῖ δίκης ἐς ὀρθόν, ἀλλʼ ἢ νῦν κακὸς
[348]  Ἄγγελος: ἢ πρόσθεν οὐ δίκαιος ἄγγελος παρῆν.
[349]  Δηιάνειρα: τί φής; σαφῶς μοι φράζε πᾶν ὅσον νοεῖς.
[350]  Δηιάνειρα: ἃ μὲν γὰρ ἐξείρηκας ἀγνοία μʼ ἔχει.
[351]  Ἄγγελος: τούτου λέγοντος τἀνδρὸς εἰσήκουσʼ ἐγώ,
[352]  Ἄγγελος: πολλῶν παρόντων μαρτύρων, ὡς τῆς κόρης
[353]  Ἄγγελος: ταύτης ἕκατι κεῖνος Εὔρυτόν θʼ ἕλοι
[354]  Ἄγγελος: τήν θʼ ὑψίπυργον Οἰχαλίαν, Ἔρως δέ νιν
[355]  Ἄγγελος: μόνος θεῶν θέλξειεν αἰχμάσαι τάδε,
[356]  Ἄγγελος: οὐ τἀπὶ Λυδοῖς οὐδʼ ὑπʼ Ὀμφάλῃ πόνων
[357]  Ἄγγελος: λατρεύματʼ οὐδʼ ὁ ῥιπτὸς Ἰφίτου μόρος·
[358]  Ἄγγελος: ὃν νῦν παρώσας οὗτος ἔμπαλιν λέγει.
[359]  Ἄγγελος: ἀλλʼ ἡνίκʼ οὐκ ἔπειθε τὸν φυτοσπόρον
[360]  Ἄγγελος: τὴν παῖδα δοῦναι, κρύφιον ὡς ἔχοι λέχος,
[361]  Ἄγγελος: ἔγκλημα μικρὸν αἰτίαν θʼ ἑτοιμάσας
[362]  Ἄγγελος: ἐπιστρατεύει πατρίδα τὴν ταύτης, ἐν ᾗ
[363]  Ἄγγελος: τὸν Εὔρυτον τόνδʼ εἶπε δεσπόζειν θρόνων,
[364]  Ἄγγελος: κτείνει τʼ ἄνακτα πατέρα τῆσδε καὶ πόλιν
[365]  Ἄγγελος: ἔπερσε. καὶ νῦν, ὡς ὁρᾷς, ἥκει δόμους
[366]  Ἄγγελος: ὡς τούσδε πέμπων οὐκ ἀφροντίστως, γύναι,
[367]  Ἄγγελος: οὐδʼ ὥστε δούλην· μηδὲ προσδόκα τόδε·
[368]  Ἄγγελος: οὐδʼ εἰκός, εἴπερ ἐντεθέρμανται πόθῳ.
[369]  Ἄγγελος: ἔδοξεν οὖν μοι πρὸς σὲ δηλῶσαι τὸ πᾶν,
[370]  Ἄγγελος: δέσποινʼ, ὃ τοῦδε τυγχάνω μαθὼν πάρα.
[371]  Ἄγγελος: καὶ ταῦτα πολλοὶ πρὸς μέσῃ Τραχινίων
[372]  Ἄγγελος: ἀγορᾷ συνεξήκουον ὡσαύτως ἐμοί,
[373]  Ἄγγελος: ὥστʼ ἐξελέγχειν· εἰ δὲ μὴ λέγω φίλα,
[374]  Ἄγγελος: οὐχ ἥδομαι, τὸ δʼ ὀρθὸν ἐξείρηχʼ ὅμως.
[375]  Δηιάνειρα: οἴμοι τάλαινα, ποῦ ποτʼ εἰμὶ πράγματος;
[376]  Δηιάνειρα: τίνʼ εἰσδέδεγμαι πημονὴν ὑπόστεγον
[377]  Δηιάνειρα: λαθραῖον; ὦ δύστηνος· ἆρʼ ἀνώνυμος
[378]  Δηιάνειρα: πέφυκεν, ὥσπερ οὑπάγων διώμνυτο;
[379]  Ἄγγελος: ἦ κάρτα λαμπρὰ καὶ κατʼ ὄνομα καὶ φύσιν,
[380]  Ἄγγελος: πατρὸς μὲν οὖσα γένεσιν Εὐρύτου ποτὲ
[381]  Ἄγγελος: Ἰόλη ʼκαλεῖτο, τῆς ἐκεῖνος οὐδαμὰ
[382]  Ἄγγελος: βλάστας ἐφώνει, δῆθεν οὐδὲν ἱστορῶν.
[383]  Χορός: ὄλοιντο—μή τι πάντες οἱ κακοί, τὰ δὲ
[384]  Χορός: λαθραῖʼ ὃς ἀσκεῖ μὴ πρέποντʼ αὐτῷ κακά.
[385]  Δηιάνειρα: τί χρὴ ποεῖν, γυναῖκες; ὡς ἐγὼ λόγοις
[386]  Δηιάνειρα: τοῖς νῦν παροῦσιν ἐκπεπληγμένη κυρῶ.
[387]  Χορός: πεύθου μολοῦσα τἀνδρός, ὡς τάχʼ ἂν σαφῆ
[388]  Χορός: λέξειεν, εἴ νιν πρὸς βίαν κρίνειν θέλοις.
[389]  Δηιάνειρα: ἀλλʼ εἶμι· καὶ γὰρ οὐκ ἀπὸ γνώμης λέγεις.
[390]  Ἄγγελος: ἡμεῖς δὲ προσμένωμεν; ἢ τί χρὴ ποεῖν;
[391]  Δηιάνειρα: μίμνʼ, ὡς ὅδʼ ἀνὴρ οὐκ ἐμῶν ὑπʼ ἀγγέλων,
[392]  Δηιάνειρα: ἀλλʼ αὐτόκλητος ἐκ δόμων πορεύεται.
[393]  Λίχας: τί χρή, γύναι, μολόντα μʼ Ἡρακλεῖ λέγειν;
[394]  Λίχας: δίδαξον, ὡς ἕρποντος, ὡς ὁρᾷς, ἐμοῦ.
[395]  Δηιάνειρα: ὡς ἐκ ταχείας σὺν χρόνῳ βραδεῖ μολὼν
[396]  Δηιάνειρα: ᾄσσεις, πρὶν ἡμᾶς κἀννεώσασθαι λόγους.
[397]  Λίχας: ἀλλʼ εἴ τι χρῄζεις ἱστορεῖν, πάρειμʼ ἐγώ.
[398]  Δηιάνειρα: ἦ καὶ τὸ πιστὸν τῆς ἀληθείας νέμεις;
[399]  Λίχας: ἴστω μέγας Ζεύς, ὧν γʼ ἂν ἐξειδὼς κυρῶ.
[400]  Δηιάνειρα: τίς ἡ γυνὴ δῆτʼ ἐστὶν ἣν ἥκεις ἄγων;
[401]  Λίχας: Εὐβοιίς· ὧν δʼ ἔβλαστεν οὐκ ἔχω λέγειν.
[402]  Ἄγγελος: οὗτος, βλέφʼ ὧδε· πρὸς τίνʼ ἐννέπειν δοκεῖς;
[403]  Λίχας: σὺ δʼ εἰς τί δή με τοῦτʼ ἐρωτήσας ἔχεις;
[404]  Ἄγγελος: τόλμησον εἰπεῖν, εἰ φρονεῖς, ὅ σʼ ἱστορῶ.
[405]  Λίχας: πρὸς τὴν κρατοῦσαν Δῃάνειραν, Οἰνέως
[406]  Λίχας: κόρην δάμαρτά θʼ Ἡρακλέους, εἰ μὴ κυρῶ
[407]  Λίχας: λεύσσων μάταια, δεσπότιν τε τὴν ἐμήν.
[408]  Ἄγγελος: τοῦτʼ αὔτʼ ἔχρῃζον, τοῦτό σου μαθεῖν· λέγεις δέσποιναν εἶναι τήνδε σήν;
[409]  Λίχας: δίκαια γάρ.
[410]  Ἄγγελος: τί δῆτα; ποίαν ἀξιοῖς δοῦναι δίκην,
[411]  Ἄγγελος: ἢν εὑρεθῇς ἐς τήνδε μὴ δίκαιος ὤν;
[412]  Λίχας: πῶς μὴ δίκαιος; τί ποτε ποικίλας ἔχεις;
[413]  Ἄγγελος: οὐδέν· σὺ μέντοι κάρτα τοῦτο δρῶν κυρεῖς.
[414]  Λίχας: ἄπειμι· μῶρος δʼ ἦ πάλαι κλύων σέθεν.
[415]  Ἄγγελος: οὔ, πρίν γʼ ἂν εἴπῃς ἱστορούμενος βραχύ.
[416]  Λίχας: λέγʼ, εἴ τι χρῄζεις· καὶ γὰρ οὐ σιγηλὸς εἶ.
[417]  Ἄγγελος: τὴν αἰχμάλωτον, ἣν ἔπεμψας ἐς δόμους, κάτοισθα δήπου;
[418]  Λίχας: φημί· πρὸς τί δʼ ἱστορεῖς;
[419]  Ἄγγελος: οὔκουν σὺ ταύτην, ἣν ὑπʼ ἀγνοίας ὁρᾷς,
[420]  Ἄγγελος: Ἰόλην ἔφασκες Εὐρύτου σπορὰν ἄγειν;
[421]  Λίχας: ποίοις ἐν ἀνθρώποισι; τίς πόθεν μολὼν
[422]  Λίχας: σοὶ μαρτυρήσει ταῦτʼ ἐμοῦ κλύειν πάρα;
[423]  Ἄγγελος: πολλοῖσιν ἀστῶν· ἐν μέσῃ Τραχινίων
[424]  Ἄγγελος: ἀγορᾷ πολύς σου ταῦτά γʼ εἰσήκουσʼ ὄχλος.
[425]  Λίχας: κλύειν γʼ ἔφασκον· ταὐτὸ δʼ οὐχὶ γίγνεται
[426]  Λίχας: δόκησιν εἰπεῖν κἀξακριβῶσαι λόγον.
[427]  Ἄγγελος: ποίαν δόκησιν; οὐκ ἐπώμοτος λέγων
[428]  Ἄγγελος: δάμαρτʼ ἔφασκες Ἡρακλεῖ ταύτην ἄγειν;
[429]  Λίχας: ἐγὼ δάμαρτα; πρὸς θεῶν, φράσον, φίλη
[430]  Λίχας: δέσποινα, τόνδε τίς ποτʼ ἐστὶν ὁ ξένος.
[431]  Ἄγγελος: ὃς σοῦ παρὼν ἤκουσεν, ὡς ταύτης πόθῳ
[432]  Ἄγγελος: πόλις δαμείη πᾶσα, κοὐχ ἡ Λυδία
[433]  Ἄγγελος: πέρσειεν αὐτήν, ἀλλʼ ὁ τῆσδʼ ἔρως φανείς.
[434]  Λίχας: ἅνθρωπος, ὦ δέσποινʼ, ἀποστήτω· τὸ γὰρ
[435]  Λίχας: νοσοῦντι ληρεῖν ἀνδρὸς οὐχὶ σώφρονος.
[436]  Δηιάνειρα: μή, πρός σε τοῦ κατʼ ἄκρον Οἰταῖον νάπος
[437]  Δηιάνειρα: Διὸς καταστράπτοντος, ἐκκλέψῃς λόγον.
[438]  Δηιάνειρα: οὐ γὰρ γυναικὶ τοὺς λόγους ἐρεῖς κακῇ
[439]  Δηιάνειρα: οὐδʼ ἥτις οὐ κάτοιδε τἀνθρώπων, ὅτι
[440]  Δηιάνειρα: χαίρειν πέφυκεν οὐχὶ τοῖς αὐτοῖς ἀεί.
[441]  Δηιάνειρα: Ἔρωτι μέν νυν ὅστις ἀντανίσταται
[442]  Δηιάνειρα: πύκτης ὅπως ἐς χεῖρας, οὐ καλῶς φρονεῖ·
[443]  Δηιάνειρα: οὗτος γὰρ ἄρχει καὶ θεῶν ὅπως θέλει,
[444]  Δηιάνειρα: κἀμοῦ γε· πῶς δʼ οὐ χἀτέρας οἵας γʼ ἐμοῦ;
[445]  Δηιάνειρα: ὥστʼ εἴ τι τὠμῷ τʼ ἀνδρὶ τῇδε τῇ νόσῳ
[446]  Δηιάνειρα: ληφθέντι μεμπτός εἰμι, κάρτα μαίνομαι,
[447]  Δηιάνειρα: ἢ τῇδε τῇ γυναικὶ τῇ μεταιτίᾳ
[448]  Δηιάνειρα: τοῦ μηδὲν αἰσχροῦ μηδʼ ἐμοὶ κακοῦ τινος.
[449]  Δηιάνειρα: οὐκ ἔστι ταῦτʼ· ἀλλʼ εἰ μὲν ἐκ κείνου μαθὼν
[450]  Δηιάνειρα: ψεύδει, μάθησιν οὐ καλὴν ἐκμανθάνεις.
[451]  Δηιάνειρα: εἰ δʼ αὐτὸς αὑτὸν ὧδε παιδεύεις, ὅταν
[452]  Δηιάνειρα: θέλῃς γενέσθαι χρηστός, ὀφθήσει κακός.
[453]  Δηιάνειρα: ἀλλʼ εἰπὲ πᾶν τἀληθές· ὡς ἐλευθέρῳ
[454]  Δηιάνειρα: ψευδεῖ καλεῖσθαι κὴρ πρόσεστιν οὐ καλή.
[455]  Δηιάνειρα: ὅπως δὲ λήσεις, οὐδὲ τοῦτο γίγνεται·
[456]  Δηιάνειρα: πολλοὶ γὰρ οἷς εἴρηκας, οἳ φράσουσʼ ἐμοί.
[457]  Δηιάνειρα: κεἰ μὲν δέδοικας, οὐ καλῶς ταρβεῖς, ἐπεὶ
[458]  Δηιάνειρα: τὸ μὴ πυθέσθαι, τοῦτό μʼ ἀλγύνειεν ἄν·
[459]  Δηιάνειρα: τὸ δʼ εἰδέναι τί δεινόν; οὐχὶ χἀτέρας
[460]  Δηιάνειρα: πλείστας ἀνὴρ εἷς Ἡρακλῆς ἔγημε δή;
[461]  Δηιάνειρα: κοὔπω τις αὐτῶν ἔκ γʼ ἐμοῦ λόγον κακὸν
[462]  Δηιάνειρα: ἠνέγκατʼ οὐδʼ ὄνειδος· ἥδε τʼ οὐδʼ ἂν εἰ
[463]  Δηιάνειρα: κάρτʼ ἐντακείη τῷ φιλεῖν, ἐπεί σφʼ ἐγὼ
[464]  Δηιάνειρα: ᾤκτιρα δὴ μάλιστα προσβλέψασʼ, ὅτι
[465]  Δηιάνειρα: τὸ κάλλος αὐτῆς τὸν βίον διώλεσεν,
[466]  Δηιάνειρα: καὶ γῆν πατρῴαν οὐχ ἑκοῦσα δύσμορος
[467]  Δηιάνειρα: ἔπερσε κἀδούλωσεν. ἀλλὰ ταῦτα μὲν
[468]  Δηιάνειρα: ῥείτω κατʼ οὖρον· σοὶ δʼ ἐγὼ φράζω κακὸν
[469]  Δηιάνειρα: πρὸς ἄλλον εἶναι, πρὸς δʼ ἔμʼ ἀψευδεῖν ἀεί.
[470]  Χορός: πείθου λεγούσῃ χρηστά, κοὐ μέμψει χρόνῳ
[471]  Χορός: γυναικὶ τῇδε κἀπʼ ἐμοῦ κτήσει χάριν.
[472]  Λίχας: ἀλλʼ, ὦ φίλη δέσποινʼ, ἐπεί σε μανθάνω
[473]  Λίχας: θνητὴν φρονοῦσαν θνητὰ κοὐκ ἀγνώμονα,
[474]  Λίχας: πᾶν σοι φράσω τἀληθὲς οὐδὲ κρύψομαι.
[475]  Λίχας: ἔστιν γὰρ οὕτως ὥσπερ οὗτος ἐννέπει.
[476]  Λίχας: ταύτης ὁ δεινὸς ἵμερός ποθʼ Ἡρακλῆ
[477]  Λίχας: διῆλθε, καὶ τῆσδʼ εἵνεχʼ ἡ πολύφθορος
[478]  Λίχας: καθῃρέθη πατρῷος Οἰχαλία δόρει.
[479]  Λίχας: καὶ ταῦτα, δεῖ γὰρ καὶ τὸ πρὸς κείνου λέγειν,
[480]  Λίχας: οὔτʼ εἶπε κρύπτειν οὔτʼ ἀπηρνήθη ποτέ,
[481]  Λίχας: ἀλλʼ αὐτός, ὦ δέσποινα, δειμαίνων τὸ σὸν
[482]  Λίχας: μὴ στέρνον ἀλγύνοιμι τοῖσδε τοῖς λόγοις,
[483]  Λίχας: ἥμαρτον, εἴ τι τήνδʼ ἁμαρτίαν νέμεις.
[484]  Λίχας: ἐπεί γε μὲν δὴ πάντʼ ἐπίστασαι λόγον,
[485]  Λίχας: κείνου τε καὶ σὴν ἐξ ἴσου κοινὴν χάριν
[486]  Λίχας: καὶ στέργε τὴν γυναῖκα καὶ βούλου λόγους,
[487]  Λίχας: οὓς εἶπας ἐς τήνδʼ, ἐμπέδως εἰρηκέναι·
[488]  Λίχας: ὡς τἄλλʼ ἐκεῖνος πάντʼ ἀριστεύων χεροῖν
[489]  Λίχας: τοῦ τῆσδʼ ἔρωτος εἰς ἅπανθʼ ἥσσων ἔφυ.
[490]  Δηιάνειρα: ἀλλʼ ὧδε καὶ φρονοῦμεν ὥστε ταῦτα δρᾶν,
[491]  Δηιάνειρα: κοὔτοι νόσον γʼ ἐπακτὸν ἐξαρούμεθα,
[492]  Δηιάνειρα: θεοῖσι δυσμαχοῦντες. ἀλλʼ εἴσω στέγης
[493]  Δηιάνειρα: χωρῶμεν, ὡς λόγων τʼ ἐπιστολὰς φέρῃς,
[494]  Δηιάνειρα: ἅ τʼ ἀντὶ δώρων δῶρα χρὴ προσαρμόσαι,
[495]  Δηιάνειρα: καὶ ταῦτʼ ἄγῃς· κενὸν γὰρ οὐ δίκαιά σε
[496]  Δηιάνειρα: χωρεῖν προσελθόνθʼ ὧδε σὺν πολλῷ στόλῳ.
    === Chor ===*=================================================================================================
      === Strophe 1 ===*========================================================================
[497]  Χορός: μέγα τι σθένος ἁ Κύπρις ἐκφέρεται νίκας ἀεί.
[498]  Χορός: καὶ τὰ μὲν θεῶν
[500]  Χορός: παρέβαν, καὶ ὅπως Κρονίδαν ἀπάτασεν οὐ λέγω,
[501]  Χορός: οὐδὲ τὸν ἔννυχον Ἅιδαν
[502]  Χορός: ἢ Ποσειδάωνα τινάκτορα γαίας·
[503]  Χορός: ἀλλʼ ἐπὶ τάνδʼ ἄρʼ ἄκοιτιν
[504]  Χορός: τίνες ἀμφίγυοι κατέβαν πρὸ γάμων,
[505]  Χορός: τίνες πάμπληκτα παγκόνιτά τʼ ἐξῆλθον ἄεθλʼ ἀγώνων;
      === Antistrophe 1 ===*====================================================================
[507]  Χορός: ὁ μὲν ἦν ποταμοῦ σθένος, ὑψίκερω τετραόρου
[508]  Χορός: φάσμα ταύρου,
[510]  Χορός: Ἀχελῷος ἀπʼ Οἰνιαδᾶν, ὁ δὲ Βακχίας ἀπὸ
[511]  Χορός: ἦλθε παλίντονα Θήβας
[512]  Χορός: τόξα καὶ λόγχας ῥόπαλόν τε τινάσσων,
[513]  Χορός: παῖς Διός· οἳ τότʼ ἀολλεῖς
[514]  Χορός: ἴσαν ἐς μέσον ἱέμενοι λεχέων·
[515]  Χορός: μόνα δʼ εὔλεκτρος ἐν μέσῳ Κύπρις ῥαβδονόμει ξυνοῦσα.
      === Epode ===*============================================================================
[517]  Χορός: τότʼ ἦν χερός, ἦν δὲ τόξων πάταγος,
[518]  Χορός: ταυρείων τʼ ἀνάμιγδα κεράτων·
[520]  Χορός: ἦν δʼ ἀμφίπλεκτοι κλίμακες,
[521]  Χορός: ἦν δὲ μετώπων ὀλόεντα
[522]  Χορός: πλήγματα, καὶ στόνος ἀμφοῖν.
[523]  Χορός: ἁ δʼ εὐῶπις ἁβρὰ
[524]  Χορός: τηλαυγεῖ παρʼ ὄχθῳ
[525]  Χορός: ἧστο, τὸν ὃν προσμένουσʼ ἀκοίταν.
[526]  Χορός: ἀγὼν δὲ μαργᾷ μὲν οἷα φράζω·
[527]  Χορός: τὸ δʼ ἀμφινείκητον ὄμμα νύμφας
[528]  Χορός: ἐλεινὸν ἀμμένει·
[529]  Χορός: κἀπὸ ματρὸς ἄφαρ βέβακεν,
[530]  Χορός: ὥστε πόρτις ἐρήμα.
    === Episode ===*==============================================================================================
[531]  Δηιάνειρα: ἦμος, φίλαι, κατʼ οἶκον ὁ ξένος θροεῖ
[532]  Δηιάνειρα: ταῖς αἰχμαλώτοις παισὶν ὡς ἐπʼ ἐξόδῳ,
[533]  Δηιάνειρα: τῆμος θυραῖος ἦλθον ὡς ὑμᾶς λάθρᾳ,
[534]  Δηιάνειρα: τὰ μὲν φράσουσα χερσὶν ἁτεχνησάμην,
[535]  Δηιάνειρα: τὰ δʼ οἷα πάσχω συγκατοικτιουμένη.
[536]  Δηιάνειρα: κόρην γάρ, οἶμαι δʼ οὐκέτʼ, ἀλλʼ ἐζευγμένην,
[537]  Δηιάνειρα: παρεισδέδεγμαι φόρτον ὥστε ναυτίλος,
[538]  Δηιάνειρα: λωβητὸν ἐμπόλημα τῆς ἐμῆς φρενός.
[539]  Δηιάνειρα: καὶ νῦν δύʼ οὖσαι μίμνομεν μιᾶς ὑπὸ
[540]  Δηιάνειρα: χλαίνης ὑπαγκάλισμα. τοιάδʼ Ἡρακλῆς,
[541]  Δηιάνειρα: ὁ πιστὸς ἡμῖν κἀγαθὸς καλούμενος,
[542]  Δηιάνειρα: οἰκούριʼ ἀντέπεμψε τοῦ μακροῦ χρόνου.
[543]  Δηιάνειρα: ἐγὼ δὲ θυμοῦσθαι μὲν οὐκ ἐπίσταμαι
[544]  Δηιάνειρα: νοσοῦντι κείνῳ πολλὰ τῇδε τῇ νόσῳ·
[545]  Δηιάνειρα: τὸ δʼ αὖ ξυνοικεῖν τῇδʼ ὁμοῦ τίς ἂν γυνὴ
[546]  Δηιάνειρα: δύναιτο, κοινωνοῦσα τῶν αὐτῶν γάμων;
[547]  Δηιάνειρα: ὁρῶ γὰρ ἥβην τὴν μὲν ἕρπουσαν πρόσω,
[548]  Δηιάνειρα: τὴν δὲ φθίνουσαν· ὧν ἀφαρπάζειν φιλεῖ
[549]  Δηιάνειρα: ὀφθαλμὸς ἄνθος, τῶν δʼ ὑπεκτρέπει πόδα.
[550]  Δηιάνειρα: ταῦτʼ οὖν φοβοῦμαι μὴ πόσις μὲν Ἡρακλῆς
[551]  Δηιάνειρα: ἐμὸς καλῆται, τῆς νεωτέρας δʼ ἀνήρ.
[552]  Δηιάνειρα: ἀλλʼ οὐ γάρ, ὥσπερ εἶπον, ὀργαίνειν καλὸν
[553]  Δηιάνειρα: γυναῖκα νοῦν ἔχουσαν· ᾗ δʼ ἔχω, φίλαι,
[554]  Δηιάνειρα: λυτήριον λώφημα, τῇδʼ ὑμῖν φράσω.
[555]  Δηιάνειρα: ἦν μοι παλαιὸν δῶρον ἀρχαίου ποτὲ
[556]  Δηιάνειρα: θηρός, λέβητι χαλκέῳ κεκρυμμένον,
[557]  Δηιάνειρα: ὃ παῖς ἔτʼ οὖσα τοῦ δασυστέρνου παρὰ
[558]  Δηιάνειρα: Νέσσου φθίνοντος ἐκ φονῶν ἀνειλόμην,
[559]  Δηιάνειρα: ὃς τὸν βαθύρρουν ποταμὸν Εὔηνον βροτοὺς
[560]  Δηιάνειρα: μισθοῦ ʼπόρευε χερσίν, οὔτε πομπίμοις
[561]  Δηιάνειρα: κώπαις ἐρέσσων οὔτε λαίφεσιν νεώς.
[562]  Δηιάνειρα: ὃς κἀμέ, τὸν πατρῷον ἡνίκα στόλον
[563]  Δηιάνειρα: ξὺν Ἡρακλεῖ τὸ πρῶτον εὖνις ἑσπόμην,
[564]  Δηιάνειρα: φέρων ἐπʼ ὤμοις, ἡνίκʼ ἦ μέσῳ πόρῳ,
[565]  Δηιάνειρα: ψαύει ματαίαις χερσίν· ἐκ δʼ ἤυσʼ ἐγώ,
[566]  Δηιάνειρα: χὠ Ζηνὸς εὐθὺς παῖς ἐπιστρέψας χεροῖν
[567]  Δηιάνειρα: ἧκεν κομήτην ἰόν· ἐς δὲ πλεύμονας
[568]  Δηιάνειρα: στέρνων διερροίζησεν. ἐκθνῄσκων δʼ ὁ θὴρ
[569]  Δηιάνειρα: τοσοῦτον εἶπε· παῖ γέροντος Οἰνέως,
[570]  Δηιάνειρα: τοσόνδʼ ὀνήσει τῶν ἐμῶν, ἐὰν πίθῃ,
[571]  Δηιάνειρα: πορθμῶν, ὁθούνεχʼ ὑστάτην σʼ ἔπεμψʼ ἐγώ·
[572]  Δηιάνειρα: ἐὰν γὰρ ἀμφίθρεπτον αἷμα τῶν ἐμῶν
[573]  Δηιάνειρα: σφαγῶν ἐνέγκῃ χερσίν, ᾗ μελαγχόλους
[574]  Δηιάνειρα: ἔβαψεν ἰοὺς θρέμμα Λερναίας ὕδρας,
[575]  Δηιάνειρα: ἔσται φρενός σοι τοῦτο κηλητήριον
[576]  Δηιάνειρα: τῆς Ἡρακλείας, ὥστε μήτινʼ εἰσιδὼν
[577]  Δηιάνειρα: στέρξει γυναῖκα κεῖνος ἀντὶ σοῦ πλέον.
[578]  Δηιάνειρα: τοῦτʼ ἐννοήσασʼ, ὦ φίλαι, δόμοις γὰρ ἦν
[579]  Δηιάνειρα: κείνου θανόντος ἐγκεκλῃμένον καλῶς,
[580]  Δηιάνειρα: χιτῶνα τόνδʼ ἔβαψα, προσβαλοῦσʼ ὅσα
[581]  Δηιάνειρα: ζῶν κεῖνος εἶπε· καὶ πεπείρανται τάδε.
[582]  Δηιάνειρα: κακὰς δὲ τόλμας μήτʼ ἐπισταίμην ἐγὼ
[583]  Δηιάνειρα: μήτʼ ἐκμάθοιμι, τάς τε τολμώσας στυγῶ·
[584]  Δηιάνειρα: φίλτροις δʼ ἐάν πως τήνδʼ ὑπερβαλώμεθα
[585]  Δηιάνειρα: τὴν παῖδα καὶ θέλκτροισι τοῖς ἐφʼ Ἡρακλεῖ,
[586]  Δηιάνειρα: μεμηχάνηται τοὔργον, εἴ τι μὴ δοκῶ
[587]  Δηιάνειρα: πράσσειν μάταιον· εἰ δὲ μή, πεπαύσομαι.
[588]  Χορός: ἀλλʼ εἴ τις ἐστὶ πίστις ἐν τοῖς δρωμένοις,
[589]  Χορός: δοκεῖς παρʼ ἡμῖν οὐ βεβουλεῦσθαι κακῶς.
[590]  Δηιάνειρα: οὕτως ἔχει γʼ ἡ πίστις, ὡς τὸ μὲν δοκεῖν
[591]  Δηιάνειρα: ἔνεστι, πείρᾳ δʼ οὐ προσωμίλησά πω·
[592]  Χορός: ἀλλʼ εἰδέναι χρὴ δρῶσαν, ὡς οὐδʼ εἰ δοκεῖς
[593]  Χορός: ἔχειν, ἔχοις ἂν γνῶμα, μὴ πειρωμένη.
[594]  Δηιάνειρα: ἀλλʼ αὐτίκʼ εἰσόμεσθα, τόνδε γὰρ βλέπω
[595]  Δηιάνειρα: θυραῖον ἤδη· διὰ τάχους δʼ ἐλεύσεται.
[596]  Δηιάνειρα: μόνον παρʼ ὑμῶν εὖ στεγοίμεθʼ· ὡς σκότῳ
[597]  Δηιάνειρα: κἂν αἰσχρὰ πράσσῃς, οὔποτʼ αἰσχύνῃ πεσεῖ.
[598]  Λίχας: τί χρὴ ποεῖν; σήμαινε, τέκνον Οἰνέως,
[599]  Λίχας: ὡς ἐσμὲν ἤδη τῷ μακρῷ χρόνῳ βραδεῖς.
[600]  Δηιάνειρα: ἀλλʼ αὐτὰ δή σοι ταῦτα καὶ πράσσω, Λίχα,
[601]  Δηιάνειρα: ἕως σὺ ταῖς ἔσωθεν ἠγορῶ ξέναις,
[602]  Δηιάνειρα: ὅπως φέρῃς μοι τόνδε ταναϋφῆ πέπλον,
[603]  Δηιάνειρα: δώρημʼ ἐκείνῳ τἀνδρὶ τῆς ἐμῆς χερός.
[604]  Δηιάνειρα: διδοὺς δὲ τόνδε φράζʼ ὅπως μηδεὶς βροτῶν
[605]  Δηιάνειρα: κείνου πάροιθεν ἀμφιδύσεται χροΐ,
[606]  Δηιάνειρα: μηδʼ ὄψεταί νιν μήτε φέγγος ἡλίου
[607]  Δηιάνειρα: μήθʼ ἕρκος ἱερὸν μήτʼ ἐφέστιον σέλας,
[608]  Δηιάνειρα: πρὶν κεῖνος αὐτὸν φανερὸς ἐμφανῶς σταθεὶς
[609]  Δηιάνειρα: δείξῃ θεοῖσιν ἡμέρᾳ ταυροσφάγῳ.
[610]  Δηιάνειρα: οὕτω γὰρ ηὔγμην, εἴ ποτʼ αὐτὸν ἐς δόμους
[611]  Δηιάνειρα: ἴδοιμι σωθέντʼ ἢ κλύοιμι πανδίκως,
[612]  Δηιάνειρα: στελεῖν χιτῶνι τῷδε καὶ φανεῖν θεοῖς
[613]  Δηιάνειρα: θυτῆρα καινῷ καινὸν ἐν πεπλώματι.
[614]  Δηιάνειρα: καὶ τῶνδʼ ἀποίσεις σῆμʼ, ὃ κεῖνος εὐμαθὲς
[615]  Δηιάνειρα: σφραγῖδος ἕρκει τῷδʼ ἐπὸν μαθήσεται.
[616]  Δηιάνειρα: ἀλλʼ ἕρπε, καὶ φύλασσε πρῶτα μὲν νόμον,
[617]  Δηιάνειρα: τὸ μὴ ʼπιθυμεῖν πομπὸς ὢν περισσὰ δρᾶν·
[618]  Δηιάνειρα: ἔπειθʼ ὅπως ἂν ἡ χάρις κείνου τέ σοι
[619]  Δηιάνειρα: κἀμοῦ ξυνελθοῦσʼ ἐξ ἁπλῆς διπλῆ φανῇ.
[620]  Λίχας: ἀλλʼ εἴπερ Ἑρμοῦ τήνδε πομπεύω τέχνην
[621]  Λίχας: βέβαιον, οὔ τι μὴ σφαλῶ γʼ ἐν σοί ποτε,
[622]  Λίχας: τὸ μὴ οὐ τόδʼ ἄγγος ὡς ἔχει δεῖξαι φέρων,
[623]  Λίχας: λόγων τε πίστιν ὧν λέγεις ἐφαρμόσαι.
[624]  Δηιάνειρα: στείχοις ἂν ἤδη· καὶ γὰρ ἐξεπίστασαι
[625]  Δηιάνειρα: τά γʼ ἐν δόμοισιν ὡς ἔχοντα τυγχάνει.
[626]  Λίχας: ἐπίσταμαί τε καὶ φράσω σεσωσμένα.
[627]  Δηιάνειρα: ἀλλʼ οἶσθα μὲν δὴ καὶ τὰ τῆς ξένης ὁρῶν
[628]  Δηιάνειρα: προσδέγματʼ, αὐτὴν ὡς ἐδεξάμην φίλως.
[629]  Λίχας: ὥστʼ ἐκπλαγῆναι τοὐμὸν ἡδονῇ κέαρ.
[630]  Δηιάνειρα: τί δῆτʼ ἂν ἄλλο γʼ ἐννέποις; δέδοικα γὰρ
[631]  Δηιάνειρα: μὴ πρῲ λέγοις ἂν τὸν πόθον τὸν ἐξ ἐμοῦ,
[632]  Δηιάνειρα: πρὶν εἰδέναι τἀκεῖθεν εἰ ποθούμεθα.
    === Chor ===*=================================================================================================
      === Strophe 1 ===*========================================================================
[633]  Χορός: ὦ ναύλοχα καὶ πετραῖα
[634]  Χορός: θερμὰ λουτρὰ καὶ πάγους
[635]  Χορός: Οἴτας παραναιετάοντες, οἵ τε μέσσαν Μηλίδα πὰρ λίμναν
[636]  Χορός: χρυσαλακάτου τʼ ἀκτὰν κόρας,
[637]  Χορός: ἔνθʼ Ἑλλάνων ἀγοραὶ
[638]  Χορός: Πυλάτιδες κλέονται·
      === Antistrophe 1 ===*====================================================================
[640]  Χορός: ὁ καλλιβόας τάχʼ ὑμῖν
[641]  Χορός: αὐλὸς οὐκ ἀναρσίαν
[642]  Χορός: ἀχῶν καναχὰν ἐπάνεισιν, ἀλλὰ θείας ἀντίλυρον μούσας.
[643]  Χορός: ὁ γὰρ Διὸς Ἀλκμήνας κόρος
[645]  Χορός: σοῦται πάσας ἀρετᾶς
[646]  Χορός: λάφυρʼ ἔχων ἐπʼ οἴκους·
      === Strophe 2 ===*========================================================================
[647]  Χορός: ὃν ἀπόπτολιν εἴχομεν παντᾷ,
[648]  Χορός: δυοκαιδεκάμηνον ἀμμένουσαι
[649]  Χορός: χρόνον, πελάγιον, ἴδριες οὐδέν·
[650]  Χορός: ἁ δέ οἱ φίλα δάμαρ
[651]  Χορός: τάλαιναν δυστάλαινα καρδίαν
[652]  Χορός: πάγκλαυτος αἰὲν ὤλλυτο·
[653]  Χορός: νῦν δʼ Ἄρης οἰστρηθεὶς
[654]  Χορός: ἐξέλυσʼ ἐπίπονον ἁμέραν.
      === Antistrophe 2 ===*====================================================================
[655]  Χορός: ἀφίκοιτʼ ἀφίκοιτο· μὴ σταίη
[656]  Χορός: πολύκωπον ὄχημα ναὸς αὐτῷ,
[657]  Χορός: πρὶν τάνδε πρὸς πόλιν ἀνύσειε,
[658]  Χορός: νασιῶτιν ἑστίαν
[659]  Χορός: ἀμείψας, ἔνθα κλῄζεται θυτήρ·
[660]  Χορός: ὅθεν μόλοι πανίμερος,
[661]  Χορός: τᾶς πειθοῦς παγχρίστῳ
[662]  Χορός: συγκραθεὶς ἐπὶ προφάσει φάρους.
    === Episode ===*==============================================================================================
[663]  Δηιάνειρα: γυναῖκες, ὡς δέδοικα μὴ περαιτέρω
[664]  Δηιάνειρα: πεπραγμένʼ ᾖ μοι πάνθʼ ὅσʼ ἀρτίως ἔδρων.
[665]  Χορός: τί δʼ ἔστι, Δῃάνειρα, τέκνον Οἰνέως;
[666]  Δηιάνειρα: οὐκ οἶδʼ· ἀθυμῶ δʼ, εἰ φανήσομαι τάχα
[667]  Δηιάνειρα: κακὸν μέγʼ ἐκπράξασʼ ἀπʼ ἐλπίδος καλῆς.
[668]  Χορός: οὐ δή τι τῶν σῶν Ἡρακλεῖ δωρημάτων;
[669]  Δηιάνειρα: μάλιστά γʼ, ὥστε μήποτʼ ἂν προθυμίαν
[670]  Δηιάνειρα: ἄδηλον ἔργου τῳ παραινέσαι λαβεῖν.
[671]  Χορός: δίδαξον, εἰ διδακτόν, ἐξ ὅτου φοβεῖ.
[672]  Δηιάνειρα: τοιοῦτον ἐκβέβηκεν οἷον, ἢν φράσω,
[673]  Δηιάνειρα: γυναῖκες, ὑμᾶς θαῦμʼ ἀνέλπιστον μαθεῖν.
[674]  Δηιάνειρα: ᾧ γὰρ τὸν ἐνδυτῆρα πέπλον ἀρτίως
[675]  Δηιάνειρα: ἔχριον, ἀργὴς οἰὸς εὐέρου πόκος,
[676]  Δηιάνειρα: τοῦτʼ ἠφάνισται διάβορον πρὸς οὐδενὸς
[677]  Δηιάνειρα: τῶν ἔνδον, ἀλλʼ ἐδεστὸν ἐξ αὑτοῦ φθίνει,
[678]  Δηιάνειρα: καὶ ψῇ κατʼ ἄκρας σπιλάδος· ὡς δʼ εἰδῇς ἅπαν,
[679]  Δηιάνειρα: ᾗ τοῦτʼ ἐπράχθη, μείζονʼ ἐκτενῶ λόγον.
[680]  Δηιάνειρα: ἐγὼ γὰρ ὧν ὁ θήρ με Κένταυρος, πονῶν
[681]  Δηιάνειρα: πλευρὰν πικρᾷ γλωχῖνι, προυδιδάξατο
[682]  Δηιάνειρα: παρῆκα θεσμῶν οὐδέν, ἀλλʼ ἐσῳζόμην
[683]  Δηιάνειρα: χαλκῆς ὅπως δύσνιπτον ἐκ δέλτου γραφήν.
[684]  Δηιάνειρα: καί μοι τάδʼ ἦν πρόρρητα καὶ τοιαῦτʼ ἔδρων·
[685]  Δηιάνειρα: τὸ φάρμακον τοῦτʼ ἄπυρον ἀκτῖνός τʼ ἀεὶ
[686]  Δηιάνειρα: θερμῆς ἄθικτον ἐν μυχοῖς σῴζειν ἐμέ,
[687]  Δηιάνειρα: ἕως νιν ἀρτίχριστον ἁρμόσαιμί που.
[688]  Δηιάνειρα: κἄδρων τοιαῦτα. νῦν δʼ, ὅτʼ ἦν ἐργαστέον,
[689]  Δηιάνειρα: ἔχρισα μὲν κατʼ οἶκον ἐν δόμοις κρυφῇ
[690]  Δηιάνειρα: μαλλῷ, σπάσασα κτησίου βοτοῦ λάχνην,
[691]  Δηιάνειρα: κἄθηκα συμπτύξασʼ ἀλαμπὲς ἡλίου
[692]  Δηιάνειρα: κοίλῳ ζυγάστρῳ δῶρον, ὥσπερ εἴδετε.
[693]  Δηιάνειρα: εἴσω δʼ ἀποστείχουσα δέρκομαι φάτιν
[694]  Δηιάνειρα: ἄφραστον, ἀξύμβλητον ἀνθρώπῳ μαθεῖν.
[695]  Δηιάνειρα: τὸ γὰρ κάταγμα τυγχάνω ῥίψασά πως
[696]  Δηιάνειρα: τῆς οἰός, ᾧ προύχριον, ἐς μέσην φλόγα,
[697]  Δηιάνειρα: ἀκτῖνʼ ἐς ἡλιῶτιν· ὡς δʼ ἐθάλπετο,
[698]  Δηιάνειρα: ῥεῖ πᾶν ἄδηλον καὶ κατέψηκται χθονί,
[699]  Δηιάνειρα: μορφῇ μάλιστʼ εἰκαστὸν ὥστε πρίονος
[700]  Δηιάνειρα: ἐκβρώματʼ ἂν βλέψειας ἐν τομῇ ξύλου.
[701]  Δηιάνειρα: τοιόνδε κεῖται προπετές· ἐκ δὲ γῆς, ὅθεν
[702]  Δηιάνειρα: προύκειτʼ, ἀναζέουσι θρομβώδεις ἀφροί,
[703]  Δηιάνειρα: γλαυκῆς ὀπώρας ὥστε πίονος ποτοῦ
[704]  Δηιάνειρα: χυθέντος εἰς γῆν Βακχίας ἀπʼ ἀμπέλου.
[705]  Δηιάνειρα: ὥστʼ οὐκ ἔχω τάλαινα ποῖ γνώμης πέσω·
[706]  Δηιάνειρα: ὁρῶ δέ μʼ ἔργον δεινὸν ἐξειργασμένην.
[707]  Δηιάνειρα: πόθεν γὰρ ἄν ποτʼ, ἀντὶ τοῦ θνῄσκων ὁ θὴρ
[708]  Δηιάνειρα: ἐμοὶ παρέσχʼ εὔνοιαν, ἧς ἔθνῃσχʼ ὕπερ;
[709]  Δηιάνειρα: οὐκ ἔστιν, ἀλλὰ τὸν βαλόντʼ ἀποφθίσαι
[710]  Δηιάνειρα: χρῄζων ἔθελγέ μʼ· ὧν ἐγὼ μεθύστερον,
[711]  Δηιάνειρα: ὅτʼ οὐκέτʼ ἀρκεῖ, τὴν μάθησιν ἄρνυμαι.
[712]  Δηιάνειρα: μόνη γὰρ αὐτόν, εἴ τι μὴ ψευσθήσομαι
[713]  Δηιάνειρα: γνώμης, ἐγὼ δύστηνος ἐξαποφθερῶ·
[714]  Δηιάνειρα: τὸν γὰρ βαλόντʼ ἄτρακτον οἶδα καὶ θεὸν
[715]  Δηιάνειρα: Χείρωνα πημήναντα, χὦνπερ ἂν θίγῃ,
[716]  Δηιάνειρα: φθείρει τὰ πάντα κνώδαλʼ· ἐκ δὲ τοῦδʼ ὅδε
[717]  Δηιάνειρα: σφαγῶν διελθὼν ἰὸς αἵματος μέλας
[718]  Δηιάνειρα: πῶς οὐκ ὀλεῖ καὶ τόνδε; δόξῃ γοῦν ἐμῇ.
[719]  Δηιάνειρα: καίτοι δέδοκται, κεῖνος εἰ σφαλήσεται,
[720]  Δηιάνειρα: ταύτῃ σὺν ὁρμῇ κἀμὲ συνθανεῖν ἅμα·
[721]  Δηιάνειρα: ζῆν γὰρ κακῶς κλύουσαν οὐκ ἀνασχετόν,
[722]  Δηιάνειρα: ἥτις προτιμᾷ μὴ κακὴ πεφυκέναι.
[723]  Χορός: ταρβεῖν μὲν ἔργα δείνʼ ἀναγκαίως ἔχει,
[724]  Χορός: τὴν δʼ ἐλπίδʼ οὐ χρὴ τῆς τύχης κρίνειν πάρος.
[725]  Δηιάνειρα: οὐκ ἔστιν ἐν τοῖς μὴ καλοῖς βουλεύμασιν
[726]  Δηιάνειρα: οὐδʼ ἐλπίς, ἥτις καὶ θράσος τι προξενεῖ.
[727]  Χορός: ἀλλʼ ἀμφὶ τοῖς σφαλεῖσι μὴ ʼξ ἑκουσίας
[728]  Χορός: ὀργὴ πέπειρα, τῆς σε τυγχάνειν πρέπει.
[729]  Δηιάνειρα: τοιαῦτα δʼ ἂν λέξειεν οὐχ ὁ τοῦ κακοῦ
[730]  Δηιάνειρα: κοινωνός, ἀλλʼ ᾧ μηδέν ἐστʼ οἴκοι βαρύ.
[731]  Χορός: σιγᾶν ἂν ἁρμόζοι σε τὸν πλείω λόγον,
[732]  Χορός: εἰ μή τι λέξεις παιδὶ τῷ σαυτῆς· ἐπεὶ
[733]  Χορός: πάρεστι, μαστὴρ πατρὸς ὃς πρὶν ᾤχετο.
[734]  Ὕλλος: ὦ μῆτερ, ὡς ἂν ἐκ τριῶν σʼ ἓν εἱλόμην,
[735]  Ὕλλος: ἢ μηκέτʼ εἶναι ζῶσαν, ἢ σεσωσμένην
[736]  Ὕλλος: ἄλλου κεκλῆσθαι μητέρʼ, ἢ λῴους φρένας
[737]  Ὕλλος: τῶν νῦν παρουσῶν τῶνδʼ ἀμείψασθαί ποθεν.
[738]  Δηιάνειρα: τί δʼ ἐστίν, ὦ παῖ, πρός γʼ ἐμοῦ στυγούμενον;
[739]  Ὕλλος: τὸν ἄνδρα τὸν σὸν ἴσθι, τὸν δʼ ἐμὸν λέγω
[740]  Ὕλλος: πατέρα, κατακτείνασα τῇδʼ ἐν ἡμέρᾳ.
[741]  Δηιάνειρα: οἴμοι, τινʼ ἐξήνεγκας, ὦ τέκνον, λόγον;
[742]  Ὕλλος: ὃν οὐχ οἷόν τε μὴ οὐ τελεσθῆναι· τὸ γὰρ
[743]  Ὕλλος: φανθὲν τίς ἂν δύναιτʼ ἂν ἀγένητον ποεῖν;
[744]  Δηιάνειρα: πῶς εἶπας, ὦ παῖ; τοῦ παρʼ ἀνθρώπων μαθὼν
[745]  Δηιάνειρα: ἄζηλον οὕτως ἔργον εἰργάσθαι με φής;
[746]  Ὕλλος: αὐτὸς βαρεῖαν ξυμφορὰν ἐν ὄμμασιν
[747]  Ὕλλος: πατρὸς δεδορκὼς κοὐ κατὰ γλῶσσαν κλύων.
[748]  Δηιάνειρα: ποῦ δʼ ἐμπελάζεις τἀνδρὶ καὶ παρίστασαι;
[749]  Ὕλλος: εἰ χρὴ μαθεῖν σε, πάντα δὴ φωνεῖν χρεών.
[750]  Ὕλλος: ὅθʼ εἷρπε κλεινὴν Εὐρύτου πέρσας πόλιν,
[751]  Ὕλλος: νίκης ἄγων τροπαῖα κἀκροθίνια,
[752]  Ὕλλος: ἀκτή τις ἀμφίκλυστος Εὐβοίας ἄκρον
[753]  Ὕλλος: Κήναιόν ἐστιν, ἔνθα πατρῴῳ Διὶ
[754]  Ὕλλος: βωμοὺς ὁρίζει τεμενίαν τε φυλλάδα·
[755]  Ὕλλος: οὗ νιν τὰ πρῶτʼ ἐσεῖδον ἄσμενος πόθῳ.
[756]  Ὕλλος: μέλλοντι δʼ αὐτῷ πολυθύτους τεύχειν σφαγὰς
[757]  Ὕλλος: κῆρυξ ἀπʼ οἴκων ἵκετʼ οἰκεῖος Λίχας,
[758]  Ὕλλος: τὸ σὸν φέρων δώρημα, θανάσιμον πέπλον·
[759]  Ὕλλος: ὃν κεῖνος ἐνδύς, ὡς σὺ προυξεφίεσο,
[760]  Ὕλλος: ταυροκτονεῖ μὲν δώδεκʼ ἐντελεῖς ἔχων
[761]  Ὕλλος: λείας ἀπαρχὴν βοῦς· ἀτὰρ τὰ πάνθʼ ὁμοῦ
[762]  Ὕλλος: ἑκατὸν προσῆγε συμμιγῆ βοσκήματα.
[763]  Ὕλλος: καὶ πρῶτα μὲν δείλαιος ἵλεῳ φρενί,
[764]  Ὕλλος: κόσμῳ τε χαίρων καὶ στολῇ, κατηύχετο·
[765]  Ὕλλος: ὅπως δὲ σεμνῶν ὀργίων ἐδαίετο
[766]  Ὕλλος: φλὸξ αἱματηρὰ κἀπὸ πιείρας δρυός,
[767]  Ὕλλος: ἱδρὼς ἀνῄει χρωτί, καὶ προσπτύσσεται
[768]  Ὕλλος: πλευραῖσιν ἀρτίκολλος, ὥστε τέκτονος,
[769]  Ὕλλος: χιτὼν ἅπαν κατʼ ἄρθρον· ἦλθε δʼ ὀστέων
[770]  Ὕλλος: ἀδαγμὸς ἀντίσπαστος· εἶτα φοινίας
[771]  Ὕλλος: ἐχθρᾶς ἐχίδνης ἰὸς ὣς ἐδαίνυτο.
[772]  Ὕλλος: ἐνταῦθα δὴ ʼβόησε τὸν δυσδαίμονα
[773]  Ὕλλος: Λίχαν, τὸν οὐδὲν αἴτιον τοῦ σοῦ κακοῦ,
[774]  Ὕλλος: ποίαις ἐνέγκοι τόνδε μηχαναῖς πέπλον·
[775]  Ὕλλος: ὁ δʼ οὐδὲν εἰδὼς δύσμορος τὸ σὸν μόνης
[776]  Ὕλλος: δώρημʼ ἔλεξεν, ὥσπερ ἦν ἐσταλμένον.
[777]  Ὕλλος: κἀκεῖνος ὡς ἤκουσε καὶ διώδυνος
[778]  Ὕλλος: σπαραγμὸς αὐτοῦ πλευμόνων ἀνθήψατο,
[779]  Ὕλλος: μάρψας ποδός νιν, ἄρθρον ᾗ λυγίζεται,
[780]  Ὕλλος: ῥιπτεῖ πρὸς ἀμφίκλυστον ἐκ πόντου πέτραν·
[781]  Ὕλλος: κόμης δὲ λευκὸν μυελὸν ἐκραίνει, μέσου
[782]  Ὕλλος: κρατὸς διασπαρέντος αἵματός θʼ ὁμοῦ.
[783]  Ὕλλος: ἅπας δʼ ἀνηυφήμησεν οἰμωγῇ λεώς,
[784]  Ὕλλος: τοῦ μὲν νοσοῦντος, τοῦ δὲ διαπεπραγμένου·
[785]  Ὕλλος: κοὐδεὶς ἐτόλμα τἀνδρὸς ἀντίον μολεῖν.
[786]  Ὕλλος: ἐσπᾶτο γὰρ πέδονδε καὶ μετάρσιος,
[787]  Ὕλλος: βοῶν, ἰύζων· ἀμφὶ δʼ ἐκτύπουν πέτραι,
[788]  Ὕλλος: Λοκρῶν τʼ ὄρειοι πρῶνες Εὐβοίας τʼ ἄκραι.
[789]  Ὕλλος: ἐπεὶ δʼ ἀπεῖπε, πολλὰ μὲν τάλας χθονὶ
[790]  Ὕλλος: ῥίπτων ἑαυτόν, πολλὰ δʼ οἰμωγῇ βοῶν,
[791]  Ὕλλος: τὸ δυσπάρευνον λέκτρον ἐνδατούμενος
[792]  Ὕλλος: σοῦ τῆς ταλαίνης, καὶ τὸν Οἰνέως γάμον
[793]  Ὕλλος: οἷον κατακτήσαιτο λυμαντὴν βίου,
[794]  Ὕλλος: τότʼ ἐκ προσέδρου λιγνύος διάστροφον
[795]  Ὕλλος: ὀφθαλμὸν ἄρας εἶδέ μʼ ἐν πολλῷ στρατῷ
[796]  Ὕλλος: δακρυρροοῦντα, καί με προσβλέψας καλεῖ·
[797]  Ὕλλος: ὦ παῖ, πρόσελθε, μὴ φύγῃς τοὐμὸν κακόν,
[798]  Ὕλλος: μηδʼ εἴ σε χρὴ θανόντι συνθανεῖν ἐμοί·
[799]  Ὕλλος: ἀλλʼ ἆρον ἔξω, καὶ μάλιστα μέν με θὲς
[800]  Ὕλλος: ἐνταῦθʼ ὅπου με μή τις ὄψεται βροτῶν·
[801]  Ὕλλος: εἰ δʼ οἶκτον ἴσχεις, ἀλλά μʼ ἔκ γε τῆσδε γῆς
[802]  Ὕλλος: πόρθμευσον ὡς τάχιστα, μηδʼ αὐτοῦ θάνω.
[803]  Ὕλλος: τοσαῦτʼ ἐπισκήψαντος, ἐν μέσῳ σκάφει
[804]  Ὕλλος: θέντες σφε πρὸς γῆν τήνδʼ ἐκέλσαμεν μόλις
[805]  Ὕλλος: βρυχώμενον σπασμοῖσι· καί νιν αὐτίκα
[806]  Ὕλλος: ἢ ζῶντʼ ἐσόψεσθʼ ἢ τεθνηκότʼ ἀρτίως.
[807]  Ὕλλος: τοιαῦτα, μῆτερ, πατρὶ βουλεύσασʼ ἐμῷ
[808]  Ὕλλος: καὶ δρῶσʼ ἐλήφθης, ὧν σε ποίνιμος Δίκη
[809]  Ὕλλος: τίσαιτʼ Ἐρινύς τʼ. εἰ θέμις δʼ, ἐπεύχομαι·
[810]  Ὕλλος: θέμις δʼ, ἐπεί μοι τὴν θέμιν σὺ προύβαλες,
[811]  Ὕλλος: πάντων ἄριστον ἄνδρα τῶν ἐπὶ χθονὶ
[812]  Ὕλλος: κτείνασʼ, ὁποῖον ἄλλον οὐκ ὄψει ποτέ.
[813]  Χορός: τί σῖγʼ ἀφέρπεις; οὐ κάτοισθʼ ὁθούνεκα
[814]  Χορός: ξυνηγορεῖς σιγῶσα τῷ κατηγόρῳ;
[815]  Ὕλλος: ἐᾶτʼ ἀφέρπειν· οὖρος ὀφθαλμῶν ἐμῶν
[816]  Ὕλλος: αὐτῇ γένοιτʼ ἄπωθεν ἑρπούσῃ καλός.
[817]  Ὕλλος: ὄγκον γὰρ ἄλλως ὀνόματος τί δεῖ τρέφειν
[818]  Ὕλλος: μητρῷον, ἥτις μηδὲν ὡς τεκοῦσα δρᾷ;
[819]  Ὕλλος: ἀλλʼ ἑρπέτω χαίρουσα· τὴν δὲ τέρψιν ἣν
[820]  Ὕλλος: τὠμῷ δίδωσι πατρί, τήνδʼ αὐτὴ λάβοι.
    === Chor ===*=================================================================================================
      === Strophe 1 ===*========================================================================
[821]  Χορός: ἴδʼ οἷον, ὦ παῖδες, προσέμιξεν ἄφαρ
[822]  Χορός: τοὔπος τὸ θεοπρόπον ἡμῖν
[823]  Χορός: τᾶς παλαιφάτου προνοίας,
[824]  Χορός: ὅ τʼ ἔλακεν, ὁπότε τελεόμηνος ἐκφέροι
[825]  Χορός: δωδέκατος ἄροτος, ἀναδοχὰν τελεῖν πόνων
[826]  Χορός: τῷ Διὸς αὐτόπαιδι· καὶ τάδʼ ὀρθῶς
[827]  Χορός: ἔμπεδα κατουρίζει. πῶς γὰρ ἂν ὁ μὴ λεύσσων
[830]  Χορός: ἔτι ποτʼ ἔτʼ ἐπίπονον πόνων ἔχοι θανὼν λατρείαν;
      === Antistrophe 1 ===*====================================================================
[831]  Χορός: εἰ γάρ σφε Κενταύρου φονίᾳ νεφέλᾳ
[832]  Χορός: χρίει δολοποιὸς ἀνάγκα
[833]  Χορός: πλευρά, προστακέντος ἰοῦ,
[834]  Χορός: ὃν τέκετο θάνατος, ἔτρεφε δʼ αἰόλος δράκων,
[835]  Χορός: πῶς ὅδʼ ἂν ἀέλιον ἕτερον ἢ τανῦν ἴδοι,
[836]  Χορός: δεινοτάτῳ μὲν ὕδρας προστετακὼς
[837]  Χορός: φάσματι; μελαγχαίτα δʼ ἄμμιγά νιν αἰκίζει
[840]  Χορός: Νέσσου ὑποφόνια δολιόμυθα κέντρʼ ἐπιζέσαντα.
      === Strophe 2 ===*========================================================================
[841]  Χορός: ὧν ἅδʼ ἁ τλάμων ἄοκνος μεγάλαν προορῶσα
[842]  Χορός: δόμοισι βλάβαν νέων
[843]  Χορός: ἀΐσσουσαν γάμων τὰ μὲν αὐτὰ προσέβαλε, τὰ
[844]  Χορός: δʼ ἀπʼ ἀλλόθρου
[845]  Χορός: γνώμας μολόντʼ ὀλεθρίαισι συναλλαγαῖς
[846]  Χορός: ἦ που ὀλοὰ στένει,
[847]  Χορός: ἦ που ἀδινῶν χλωρὰν
[848]  Χορός: τέγγει δακρύων ἄχναν.
[850]  Χορός: ἁ δʼ ἐρχομένα μοῖρα προφαίνει δολίαν
[851]  Χορός: καὶ μεγάλαν ἄταν.
      === Antistrophe 2 ===*====================================================================
[852]  Χορός: ἔρρωγεν παγὰ δακρύων· κέχυται νόσος, ὦ πόποι,
[853]  Χορός: οἷον ἀναρσίων
[854]  Χορός: οὔπω Ἡρακλέους ἀγακλειτὸν ἐπέμολε πάθος οἰκτίσαι.
[855]  Χορός: ἰὼ κελαινὰ λόγχα προμάχου δορός,
[856]  Χορός: ἃ τότε θοὰν νύμφαν
[857]  Χορός: ἄγαγες ἀπʼ αἰπεινᾶς
[858]  Χορός: τάνδʼ Οἰχαλίας αἰχμᾷ·
[860]  Χορός: ἁ δʼ ἀμφίπολος Κύπρις ἄναυδος φανερὰ
[861]  Χορός: τῶνδʼ ἐφάνη πράκτωρ.
    === Episode ===*==============================================================================================
[863]  Ἡμιχόριον 1: πότερον ἐγὼ μάταιος, ἢ κλύω τινὸς
[864]  Ἡμιχόριον 1: οἴκτου διʼ οἴκων ἀρτίως ὁρμωμένου; τί φημι;
[865]  Ἡμιχόριον 2: ἠχεῖ τις οὐκ ἄσημον, ἀλλὰ δυστυχῆ
[866]  Ἡμιχόριον 2: κωκυτὸν εἴσω, καί τι καινίζει στέγη.
[867]  Ἡμιχόριον: ξύνες δὲ
[868]  Ἡμιχόριον: τήνδʼ ὡς κατηφὴς καὶ συνωφρυωμένη
[870]  Ἡμιχόριον: χωρεῖ πρὸς ἡμᾶς γραῖα σημανοῦσά τι.
[871]  Τροφός: ὦ παῖδες, ὡς ἄρʼ ἡμὶν οὐ σμικρῶν κακῶν
[872]  Τροφός: ἦρξεν τὸ δῶρον Ἡρακλεῖ τὸ πόμπιμον.
[873]  Χορός: τί δʼ, ὦ γεραιά, καινοποιηθὲν λέγεις;
[874]  Τροφός: βέβηκε Δῃάνειρα τὴν πανυστάτην
[875]  Τροφός: ὁδῶν ἁπασῶν ἐξ ἀκινήτου ποδός.
[876]  Χορός: οὐ δή ποθʼ ὡς θανοῦσα;
[876a]  Τροφός: πάντʼ ἀκήκοας.
[877]  Χορός: τέθνηκεν ἡ τάλαινα;
[877a]  Τροφός: δεύτερον κλύεις.
[878]  Χορός: τάλαινʼ ὀλεθρία· τίνι τρόπῳ θανεῖν σφε φής;
[879]  Τροφός: σχετλιώτατά γε πρὸς πρᾶξιν.
      === Lyrik ===*============================================================================
[880]  Χορός: εἰπὲ τῷ μόρῳ,
[881]  Χορός: γύναι, ξυντρέχει.
[882]  Τροφός: αὑτὴν διηΐστωσε.
[883]  Χορός: τίς θυμὸς ἢ τίνες νόσοι
[884]  Χορός: τάνδʼ αἰχμᾷ βέλεος κακοῦ ξυνεῖλε; πως ἐμήσατο
[885]  Χορός: πρὸς θανάτῳ θάνατον ἀνύσασα μόνα;
[886]  Τροφός: στονόεντος ἐν τομᾷ σιδάρου.
[887]  Χορός: ἐπεῖδες, ὦ ματαία, τάνδε τὴν ὕβριν;
[888]  Τροφός: ἐπεῖδον, ὡς δὴ πλησία παραστάτις.
[890]  Χορός: τίς ἦν; πῶς; φέρʼ εἰπέ.
[891]  Τροφός: αὐτὴ πρὸς αὑτῆς χειροποιεῖται τάδε.
[892]  Χορός: τί φωνεῖς;
[892a]  Τροφός: σαφηνῆ.
[893]  Χορός: ἔτεκεν ἔτεκε δὴ μεγάλαν
[894]  Χορός: ἁ νέορτος ἅδε νύμφα
[895]  Χορός: δόμοισι τοῖσδʼ ἐρινύν.
      === Dialogos ===*=========================================================================
[896]  Τροφός: ἄγαν γε· μᾶλλον δʼ, εἰ παροῦσα πλησία
[897]  Τροφός: ἔλευσσες οἷʼ ἔδρασε, κάρτʼ ἂν ᾤκτισας.
[898]  Χορός: καὶ ταῦτʼ ἔτλη τις χεὶρ γυναικεία κτίσαι;
[899]  Τροφός: δεινῶς γε· πεύσει δʼ, ὥστε μαρτυρεῖν ἐμοί.
[900]  Τροφός: ἐπεὶ γὰρ ἦλθε δωμάτων εἴσω μόνη
[901]  Τροφός: καὶ παῖδʼ ἐν αὐλαῖς εἶδε κοῖλα δέμνια
[902]  Τροφός: στορνύνθʼ, ὅπως ἄψορρον ἀντῴη πατρί,
[903]  Τροφός: κρύψασʼ ἑαυτὴν ἔνθα μή τις εἰσίδοι,
[904]  Τροφός: βρυχᾶτο μὲν βωμοῖσι προσπίπτουσʼ ὅτι
[905]  Τροφός: γένοιντʼ ἔρημοι, ʼκλαιε δʼ ὀργάνων ὅτου
[906]  Τροφός: ψαύσειεν οἷς ἐχρῆτο δειλαία πάρος·
[907]  Τροφός: ἄλλῃ δὲ κἄλλῃ δωμάτων στρωφωμένη,
[908]  Τροφός: εἴ του φίλων βλέψειεν οἰκετῶν δέμας,
[909]  Τροφός: ἔκλαιεν ἡ δύστηνος εἰσορωμένη,
[910]  Τροφός: αὐτὴ τὸν αὑτῆς δαίμονʼ ἀνακαλουμένη
[911]  Τροφός: καὶ τὰς ἄπαιδας ἐς τὸ λοιπὸν οὐσίας.
[912]  Τροφός: ἐπεὶ δὲ τῶνδʼ ἔληξεν, ἐξαίφνης σφʼ ὁρῶ
[913]  Τροφός: τὸν Ἡράκλειον θάλαμον εἰσορμωμένην.
[914]  Τροφός: κἀγὼ λαθραῖον ὄμμʼ ἐπεσκιασμένη
[915]  Τροφός: φρούρουν· ὁρῶ δὲ τὴν γυναῖκα δεμνίοις
[916]  Τροφός: τοῖς Ἡρακλείοις στρωτὰ βάλλουσαν φάρη.
[917]  Τροφός: ὅπως δʼ ἐτέλεσε τοῦτʼ, ἐπενθοροῦσʼ ἄνω
[918]  Τροφός: καθέζετʼ ἐν μέσοισιν εὐνατηρίοις,
[919]  Τροφός: καὶ δακρύων ῥήξασα θερμὰ νάματα
[920]  Τροφός: ἔλεξεν· ὦ λέχη τε καὶ νυμφεῖʼ ἐμά,
[921]  Τροφός: τὸ λοιπὸν ἤδη χαίρεθʼ, ὡς ἔμʼ οὔποτε
[922]  Τροφός: δέξεσθʼ ἔτʼ ἐν κοίταισι ταῖσδʼ εὐνάτριαν.
[923]  Τροφός: τοσαῦτα φωνήσασα συντόνῳ χερὶ
[924]  Τροφός: λύει τὸν αὑτῆς πέπλον, ᾗ χρυσήλατος
[925]  Τροφός: προύκειτο μαστῶν περονίς, ἐκ δʼ ἐλώπισεν
[926]  Τροφός: πλευρὰν ἅπασαν ὠλένην τʼ εὐώνυμον.
[927]  Τροφός: κἀγὼ δρομαία βᾶσʼ, ὅσονπερ ἔσθενον,
[928]  Τροφός: τῷ παιδὶ φράζω τῆς τεχνωμένης τάδε.
[929]  Τροφός: κἀν ᾧ τὸ κεῖσε δεῦρό τʼ ἐξορμώμεθα,
[930]  Τροφός: ὁρῶμεν αὐτὴν ἀμφιπλῆγι φασγάνῳ
[931]  Τροφός: πλευρὰν ὑφʼ ἧπαρ καὶ φρένας πεπληγμένην.
[932]  Τροφός: ἰδὼν δʼ ὁ παῖς ᾤμωξεν· ἔγνω γὰρ τάλας
[933]  Τροφός: τοὔργον κατʼ ὀργὴν ὡς ἐφάψειεν τόδε,
[934]  Τροφός: ὄψʼ ἐκδιδαχθεὶς τῶν κατʼ οἶκον οὕνεκα
[935]  Τροφός: ἄκουσα πρὸς τοῦ θηρὸς ἔρξειεν τάδε.
[936]  Τροφός: κἀνταῦθʼ ὁ παῖς δύστηνος οὔτʼ ὀδυρμάτων
[937]  Τροφός: ἐλείπετʼ οὐδέν, ἀμφί νιν γοώμενος,
[938]  Τροφός: οὔτʼ ἀμφιπίπτων στόμασιν, ἀλλὰ πλευρόθεν
[939]  Τροφός: πλευρὰν παρεὶς ἔκειτο πόλλʼ ἀναστένων,
[940]  Τροφός: ὥς νιν ματαίως αἰτίᾳ βάλοι κακῇ,
[941]  Τροφός: κλαίων ὁθούνεκʼ ἐκ δυοῖν ἔσοιθʼ ἅμα,
[942]  Τροφός: πατρός τʼ ἐκείνης τʼ, ὠρφανισμένος βίον.
[943]  Τροφός: τοιαῦτα τἀνθάδʼ ἐστίν· ὥστʼ εἴ τις δύο
[944]  Τροφός: ἢ καί τι πλείους ἡμέρας λογίζεται,
[945]  Τροφός: μάταιός ἐστιν· οὐ γὰρ ἔσθʼ ἥ γʼ αὔριον,
[946]  Τροφός: πρὶν εὖ πάθῃ τις τὴν παροῦσαν ἡμέραν.
    === Chor ===*=================================================================================================
      === Strophe 1 ===*========================================================================
[947]  Χορός: πότερα πρότερον ἐπιστένω,
[948]  Χορός: πότερα μέλεα περαιτέρω,
[949]  Χορός: δύσκριτʼ ἔμοιγε δυστάνῳ.
      === Antistrophe 1 ===*====================================================================
[950]  Χορός: τάδε μὲν ἔχομεν ὁρᾶν δόμοις,
[951]  Χορός: τάδε δὲ μένομεν ἐπʼ ἐλπίσιν·
[952]  Χορός: κοινὰ δʼ ἔχειν τε καὶ μέλλειν.
      === Strophe 2 ===*========================================================================
[953]  Χορός: εἴθʼ ἀνεμόεσσά τις
[955]  Χορός: γένοιτʼ ἔπουρος ἑστιῶτις αὔρα,
[956]  Χορός: ἥτις μʼ ἀποικίσειεν ἐκ τόπων, ὅπως
[957]  Χορός: τὸν Δῖον ἄλκιμον γόνον
[960]  Χορός: μὴ ταρβαλέα θάνοιμι
[961]  Χορός: μοῦνον εἰσιδοῦσʼ ἄφαρ·
[962]  Χορός: ἐπεὶ ἐν δυσαπαλλάκτοις ὀδύναις
[963]  Χορός: χωρεῖν πρὸ δόμων λέγουσιν
[964]  Χορός: ἄσπετόν τι θαῦμα.
      === Antistrophe 2 ===*====================================================================
[965]  Χορός: ἀγχοῦ δʼ ἄρα κοὐ μακρὰν
[966]  Χορός: προύκλαιον, ὀξύφωνος ὡς ἀηδών.
[967]  Χορός: ξένων γὰρ ἐξόμιλος ἥδε τις βάσις.
[968]  Χορός: πᾷ δʼ αὖ φορεῖ νιν; ὡς φίλου
[969]  Χορός: προκηδομένα βαρεῖαν
[969a]  Χορός: ἄψοφον φέρει βάσιν.
[970]  Χορός: αἰαῖ, ὅδʼ ἀναύδατος φέρεται.
[970a]  Χορός: τί χρὴ θανόντα νιν ἢ καθʼ
[971]  Χορός: ὕπνον ὄντα κρῖναι;
    === Episode ===*==============================================================================================
      === Anapäste ===*=========================================================================
[972]  Ὕλλος: οἴμοι ἐγὼ σοῦ,
[973]  Ὕλλος: πάτερ, οἴμοι ἐγὼ σοῦ μέλεος.
[974]  Ὕλλος: τί πάθω; τί δὲ μήσομαι; οἴμοι.
[975]  Πρέσβυς: σίγα, τέκνον, μὴ κινήσῃς
[976]  Πρέσβυς: ἀγρίαν ὀδύνην πατρὸς ὠμόφρονος·
[977]  Πρέσβυς: ζῇ γὰρ προπετής· ἀλλʼ ἴσχε δακὼν στόμα σόν.
[978]  Ὕλλος: πῶς φής, γέρον; ἦ ζῇ;
[979]  Πρέσβυς: οὐ μὴ ʼξεγερεῖς τὸν ὕπνῳ κάτοχον
[979a]  Πρέσβυς: κἀκκινήσεις κἀναστήσεις
[980]  Πρέσβυς: φοιτάδα δεινὴν νόσον, ὦ τέκνον.
[981]  Ὕλλος: ἀλλʼ ἐπί μοι μελέῳ
[982]  Ὕλλος: βάρος ἄπλετον· ἐμμέμονεν φρήν.
[983]  Ἡρακλῆς: ὦ Ζεῦ,
[984]  Ἡρακλῆς: ποῖ γᾶς ἥκω; παρὰ τοῖσι βροτῶν
[985]  Ἡρακλῆς: κεῖμαι πεπονημένος ἀλλήκτοις
[986]  Ἡρακλῆς: ὀδύναις; οἴμοι μοι ἐγὼ τλάμων·
[987]  Ἡρακλῆς: ἡ δʼ αὖ μιαρὰ βρύκει. φεῦ.
[988]  Πρέσβυς: ἆρʼ ἐξῄδη σʼ ὅσον ἦν κέρδος
[989]  Πρέσβυς: σιγῇ κεύθειν καὶ μὴ σκεδάσαι
[990]  Πρέσβυς: τῷδʼ ἀπὸ κρατὸς βλεφάρων θʼ ὕπνον;
[991]  Ὕλλος: οὐ γὰρ ἔχω πῶς ἂν
[992]  Ὕλλος: στέρξαιμι κακὸν τόδε λεύσσων.
[993]  Ἡρακλῆς: ὦ Κηναία κρηπὶς βωμῶν,
[994]  Ἡρακλῆς: ἱερῶν οἵαν οἵων ἐπί μοι
[995]  Ἡρακλῆς: μελέῳ χάριν ἠνύσω· ὦ Ζεῦ.
[996]  Ἡρακλῆς: οἵαν μʼ ἄρʼ ἔθου λώβαν, οἵαν·
[997]  Ἡρακλῆς: ἣν μή ποτʼ ἐγὼ προσιδεῖν ὁ τάλας
[998]  Ἡρακλῆς: ὤφελον ὄσσοις, τόδʼ ἀκήλητον
[999]  Ἡρακλῆς: μανίας ἄνθος καταδερχθῆναι.
[1000]  Ἡρακλῆς: τίς γὰρ ἀοιδός, τίς ὁ χειροτέχνης

==============================================================================
==============================================================================
REGISTER — GOTTHEITEN (heuristisch)
  • Ἥρα (27): 15, 27, 29, 51, 156, 170, 233, 256, 264, 393, 406, 428, 460, 476, 540, 550, 563, 576, 585, 613, 668, 674, 766, 854, 872, 913, 916
  • Ἅιδης (20): 4, 31, 120, 122, 257, 282, 360, 451, 501, 585, 648, 670, 698, 732, 821, 826, 871, 901, 911, 928
  • Ζεύς (16): 19, 26, 140, 168, 200, 251, 275, 279, 288, 303, 399, 536, 566, 721, 983, 995
  • Ἑκάτη (4): 274, 353, 762, 825
  • Μοῦσα (2): 543, 642
  • Ἔρως (2): 354, 433
  • Ἥλιος (2): 606, 691
  • Πλοῦτος (1): 133
  • Ποσειδῶν (1): 502
  • Ἀπόλλων (1): 209
  • Ἄρης (1): 653
  • Ἄρτεμις (1): 212
  • Ἑρμῆς (1): 686
  • Ἑστία (1): 658

REGISTER — HEROEN (heuristisch)
  • Ἡρακλῆς (20): 27, 51, 156, 170, 233, 393, 406, 428, 460, 476, 540, 550, 563, 576, 585, 668, 854, 872, 913, 916
  • Αἰνείας (6): 89, 173, 231, 552, 781, 850
  • Αἴας (5): 155, 157, 171, 210, 220
  • Μήδεια (1): 604

REGISTER — ORTE (heuristisch)
  • Ἴλιος/Τροία (13): 163, 236, 288, 466, 478, 562, 584, 585, 692, 753, 818, 907, 916
  • Σάμος (4): 31, 153, 534, 804
  • Δῆλος (2): 670, 698
  • Χαλκίς (2): 556, 683
  • Ἐλευσίς (2): 595, 897
  • Δωδώνη (1): 172
  • Θῆβαι (1): 511
  • Ὄλυμπος (1): 275
==============================================================================
